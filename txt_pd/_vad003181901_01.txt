



Vaderlandsche Letteroefeningen

Jaargang 1819


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1819.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 2, p. IX, 80, 324: op deze pagina's staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.
Deel 2, p. 527: h → hij, ‘waarmede hij verschillende stemmen’
Deel 2, p. 776: de errata zijn doorgevoerd in de lopende tekst.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]

{== afbeelding 	==} {>>afbeelding<<}
    

BOEKBESCHOUWING,

VOOR

1819.

[deel 1, pagina III]
VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1819.
BOEKBESCHOUWING.
Te AMSTERDAM, bij G.S. LEENEMAN van der KROE
en
J.W. IJNTEMA.
1819.

[deel 1, pagina 705]
REGISTER VAN DE BOEKBESCHOUWING.
A.
Aan den Waalschen Kerkleeraar A.L.C. Coquerel. Amst. bij H. van Munster en Zoon.	222
Aanmerkingen (Gewigtige) van een' Regtsgeleerde. Amst. bij A. Vink.	570
Alexander te Groningen. Eene Voorlezing. Gron. bij J. Oomkens.	703
Almanak der Akademie van Groningen. 1819. Gron. bij J. Oomkens.	46
- 1820.	702
- voor Liefde en Vaderland. 1819. Amst. bij L. Portman, enz.	46
- 1820.	666
- voor het Verstand en Hart. 1819. Amst. bij H. Timmer.	47
- 1820.	702
- (Antwerpsche) voor 1819. Antw. bij L.P. Delacroix.	445
- voor het lager Onderwijs, enz. voor 1819. Zutph. bij H.C.A. Thieme.	496
- (Nederlandsche Muzen-) 1820. Rott. bij J. Immerzeel, Jun.	698
- voor Reizigers in de Nederlanden. 1820. Amst. bij Mortier Covens en Zoon, enz.	702
- aan Bevalligheid en Deugd gewijd. 1820. Amst. bij M. Westerman.	702
Amphion. Iste tot IIIde St. Gron. bij J. Oomkens.	263
Annales Acad. Rheno-Traiect. A. 1816-17. Trai. ad Rhen. apud O.I. van Paddenburg &c.	181
Annalium (Supplementum) A. 1815-16.	181


[deel 1, pagina 706]
Antiprofessoraal Rescript.	223
Antwoord op de Brieven over Drenthe. Amst. bij J. van der Hey.	292
- op de Epicrisis van E. Epkema.	406
Arbon, (J.G.) Zeemans Handleiding. Rott. bij Arbon en Krap.	329
Arnoldi, (J. van) Levens- en Karakterschets van Willem Frederik. Zutph. bij H.C.A. Thieme.	250
- Leven en Karakterschetsen van Willem I. Rott. bij J. Hendriksen.	250
B.
Barbaz, (A.L.) Omar. Treurspel. Amst. bij J.C. van Kesteren.	208
Beaumont, (Mevr. le Prince de) Magazijn voor Kinderen. II Deelen. 's Hag. bij de Erve J. Thierrij en C. Mensing en Zoon.	494
Beilanus, (T.C.) Licentius. Gron. bij R.J. Schierbeek.	624
Berigt.	704
Berigten (Jongste en echte) betrekkelijk Tombuctoo, enz. Amst. bij J.C. Sepp en Zoon.	684
Bertram, (J.T.) Ter Gedachtenisse voor mijne Leerlingen. Amst. bij W. van Vliet.	279
Beschouwing (Onpartijdige) van den Toestand des Koophandels. I-IV. Amst. bij M. Schooneveld en Zoon.	176
- V en VIde St.	307
- van Drenthe. Amst. bij J. van der Hey.	289
Beschrijving van het Feest op den Wartburg. Gron. bij W. van Boekeren.	89
Bianchi, (F.L.) Alcune Poesie Olandese in versi Italiani. Gron. presso W. van Boekeren.	539
Bibliographische Zeldzaamheden. 's Hertogenb. bij H. Palier en Zoon.	537
Bilderdijk, (W. en Vrouwe K.W.) Wit en Rood. II Deelen. Rott. bij J. Immerzeel, Jun.	169
- (Vrouwe K.W.) Treurspelen. Amst. bij P. den Hengst en Zoon.	208


[deel 1, pagina 707]
Bloemenknopjes van onbekenden inhoud, door C. Fran. bij T.I. Tuinstra.	35
Boom, (J.A.G.) Geographisch Handboek van Europa. Amst. bij Mortier Covens en Zoon.	216
Boon Mesch, (H.C. van der) Responsio ad Quaestionem Botanicam &c.	679
Borgeri (E.A.) Disputatio & Oratio. Hag. apud Vid. J. Allart & Soc.	367
Bosch, (H. van den) De Kinderpokken, enz. Rott. bij P. van der Meer, enz.	280
- (J. van den) Nederl. Bezittingen in Azië, Amerika en Afrika. II Deelen. 's Hag. en Amst. bij de Gebr. van Cleef.	335
- (Tweede Verslag.)	555
Bosveld, (P.) Tijdmeter. Iste en IIde D. Dordr. bij Blussé en van Braam.	409
Bourjé, (J.P.) Omstandigheden der Zonsverduistering van 7 Sept. 1820. Midd. bij S. van Benthem.	694
Bouwstoffen ter oefening in het vertalen. Zutph. bij H.C.A. Thieme.	496
Brieven aan een' Vriend, over Drenthe. Gron. bij W. Zuidema.	289
Broers, (J.C.) Specimen chirurgico-medicum &c.	327
Brouwer, (P.K.) Beknopt Onderwijs in den Godsdienst. Leeuw. bij J.W. Brouwer.	279
Buchholz, (C.F.) Tafereelen. Leeuw. bij Steenbergen van Goor.	442
Büser, (J.T.) Krijgszangen. Nijm. bij C.J. van Goor en Zoon.	36
Bijdragen tot het Animalisch Magnetismus. IIde St. Gron. bij W. van Boekeren.	65
C.
Campbell, (A.) Reis om de Wereld. Amst. bij J.C. van Kesteren.	245
Chalmers, (T.) Leerredenen. Haarl. bij J.L. Augustini.	545
Christemeijer, (J.B.) De Wiskunde. Dichtstuk. Utr. bij J. van Schoonhoven.	35


[deel 1, pagina 708]
Consett, (M.) Een Togtje door Zweden, enz. Dordr. bij F. Boekee.	128
Costa, (I. da) Alfonsus de Eerste. Treurspel. Amst. bij P. den Hengst en Zoon.	208
D.
Discernitore (Il) giornale Letterario Italiano. Fascicolo I & II. Utr.	360
Draeseke, (J.H.B.) Geloof, Liefde en Hoop. Gron. bij J. Römelingh.	313
Dresselhuis, (J. ab Utrecht) Het Distrikt van Sluis in Vlaanderen. Midd. bij S. van Benthem.	621
Dubois, (G.C.) née Savary, Ode a Mons. A.L.C. Coquerel. Amst. chez A. Vink.	405
- Hervatting van Coquerel's Predikdienst. Amst. bij A. Vink.	492
E.
Eerstelingen van B.A.W. Gron. bij J. Römelingh.	35
Emigrant, (De kleine) enz. Amst. bij J. van der Hey.	489
Ernstige. (De) Iste St. Rott. bij M. Wijt.	148
Es, (H.G. van den) Disputatio inauguralis. Lugd. Bat. apud H.W. Hazenberg, Jun.	516
Ewald, (J.L.) Gedachten over de vorming der Israëliten, enz. Gron. bij W. van Boekeren.	235
- Het Evangelie. Amst. bij J. van der Hey.	270
Eynden (R. van) en A. van der Willigen, Geschiedenis der Vaderl. Schilderkunst. IIde D. Haarl. bij A. Loosjes, Pz.	440
F.
Faille, (J. Baart de la) Dissertatio inauguralis de Asphyxia. Gron.	118
Feith, (R.) Verlustiging van mijnen Ouderdom. Haarl. bij F. Bohn.	202.
Fremery, (P.J.I. de) Specimen Zoölogicum &c. Traj. ad Rhen. apud J. Altheer.	683
G.
Galerie Historique des Contemporains. Tome III. Part. 2. Tome IV. Part. 1 & 2.	120.


[deel 1, pagina 709]
Galerie Historique des Contemporains. Tome V. Part. 1 & 2. Tome VI. Part. 1 & 2.	600
Gedachten over de vreeze voor gebrek aan Leeraren in de Herv. Kerk. Amst. bij W. Brave.	106
- (Vrijmoedige) over de Huishouding van Staat. Amst. bij Pieper en Ipenbuur.	219
Gedenkschriften en Anekdotes van het Hof van Buonaparte. Amst. bij J.C. van Kesteren.	566
Gelder, (A.H. van) Redevoeringen over de Nat. Hist. II Stukken. Amst. bij J.C. Sepp en Zoon.	356
Gellert, (C.F.) Fabelen en Vertelsels. III Deeltjes. Amst. bij de Wed. G. Warnars en Zoon.	698
Genlis, (Mevr. de) Zuma, enz. Leid. bij J.J. Thijssens en Zoon.	265
Geschiedenis, Verschijningen enz. van J.A. Müller. Amst. bij N. Geysbeek.	661
Gevangene (De) in Rusland. Amst. bij de Wed. H. van Kesteren en Zoon.	486
Gewaarwording. (Gevoelvolle) Amst. bij M. Schooneveld en Zoon.	219
Gezangen bij Huwelijksfeesten enz. Amst. bij C. Schaares.	223
Gezelschap en Eenzaamheid. Leid. bij J.J. Thijssens en Zoon.	259
Goddelijkheid (De) en Voortreffelijkheid van den Christ. Godsd. Amst. bij J.H. Duisdeiker.	324
Golownin, (W.) Mijne Lotgevallen bij de Japanners. IIde of laatste D. Dordr. bij Blussé en van Braam.	563
Gravenweert, (J. van 's) De Ilias van Homerus. Iste D.	293
- IIde D.	401
Greve, (E.H.) Sterre- en Weêrkundige Berigten voor 1819. Amst. bij Pieper en Ipenbuur.	47
- 1820. Amst. bij Beijerinck en Willemsz.	702
- (W.) Verhandeling over de Reuzen en Dwergen. Amst. bij J.C. Sepp en Zoon.	261


[deel 1, pagina 710]
H.
Hall, (M.C. van) Gedichten. Amst. bij J. van der Hey, enz.	393
- (B.) Verhaal eener Ontdekkingsreis. Rott. Bij Arbon en Krap.	481
Halmael, Jr. (A. van) De Hekelaar. Blijspel. Amst. bij, S. Delachaux.	42
Harras, (J.M.H.) Leerboek van den Christ. Godsd. voor het Hooger Onderwijs. Gron. bij W. van Boekeren.	101
Hengel, (W.A. van) Oratio. Gron. apud J. Oomkens.	1
- Oratio. Amst.	2
Heringa, Eliza'sz. (J.) Kerkelijke Raadvrager en Raadgever. Iste St. Utr. bij J.G. van Terveen, enz.	634
Hermbstädt, (S.F.) Raadgever voor den Burger en Landman. Gron. bij J. Römelingh.	554
Huët, (D.T.) Sermon. Rott. chez A. May van Vollenhoven.	460
Hulde aan de Nagedachtenis van A. Loosjes, Pz. Haarl. bij de Wed. A. Loosjes, Pz.	83
I en J.
Iets van Prof. H. Muntinghe, ter opheldering der Aanmerkingen in de Letteroeff.	666
- over Ciceroni, Kunstbroeder van Alexandre. Gron. bij J. Oomkens.	703
Invloed der XIXde Eeuw op het Katholicismus. Arnh. bij C.A. Thieme.	194
Johnson, (C.) Leven en Bedrijven van Straat- en Zeeroovers in Grootbrittanje. Dordr. bij Blussé en van Braam.	167
Jonge, (J.C. de) Verhandeling over de Hoeksche en Kabeljaauwsche Twisten. Leid. bij H.W. Hazenberg, Jun.	31
Jung, (J.H.) gen. Stilling, Waarheid in Liefde. Amst. bij J.C. Sepp en Zoon.	188
K.
Kat, (H.D.) Dagboek. Haarl. bij de Wed. A. Loosjes, Pz.	287


[deel 1, pagina 711]
Kiesewetter, (J.G.C.) Reize door Duitschland enz. naar Parijs. IIIde D. Leeuw. bij Steenbergen van Goor.	28
Kinker, (J.) Gedichten. Iste D. Amst. bij J. van der Hey.	615
Kist, (E.) Het ongunstig onthaal des Heilands in de wereld. Dordr. bij A. Blussé en Zoon.	423
Koning, (A. de) Avondmaalsviering. Utr. bij J.G. van Terveen.	64
Koopmans, (W.C.) Disputatio Historico-Critica. Amst.	518
Kops, (J.) Proeven van uiterlijke Nederl. Welsprekendheid, enz. Haarl. bij de Wed. A. Loosjes, Pz.	79
Körner, (T.) De Bremer Neef. Blijspel. Gron. bij W. van Boekeren.	623
Kremer, (H.) Beschrijving der Provincie Groningen. Gron. bij J. Oomkens.	621
L.
Leeuw, (G. van der) Animadversionum de usu verborum cum praepositionibus compositorum in N.T. Specimen I. Lugd. Bat. apud S. et J. Luchtmans.	113
Leeuwen, (D.G. van) Specimen medicum &c.	327
Lektuur voor den beschaafden Stand. Amst. bij de Wed. H. van Kesteren en Zoon.	643
Leod, (J.M') Zeereis van de Alceste, enz. Rott. bij Arbon en Krap.	481
Lewis en Clarke, Reize naar de Bronnen van den Missouri, enz. III Deelen. Dordr. bij A. Blussé en Zoon.	436
Lobrij, (N.) Nagelatene Leerredenen. Arnh. bij P. Nijhoff.	186
Loosjes, Pz. (A.) Lauwerkroon voor de Nederl. Zeehelden van Algiers. Haarl. bij A. Loosjes, Pz.	253
- Hulde aan Luther. Haarl. bij A. Loosjes, Pz.	298
Loots, (C.) Hulde aan Vondel. Amst. bij J. van der Hey.	40
Lotgevallen van een' Zwitser. IIde of laatste D. Haarl. bij F. Bohn.	465
Luïscius, (A. van Stipriaan) Waarde der Koepokinenting. Delft, bij P. de Groot.	67


[deel 1, pagina 712]
Lulofs, (B.H.) Bij den Dood en ter Gedachtenis mijner Gade. Gron. bij J. Oomkens.	132
M.
Manzon, (Mme) Lettres inédites. Paris, chez Mme Manzon.	532
Marréc, (J.A. de) Reizen op en Beschrijving van de Goudkust van Guinea. Iste D. 's Hag. en Amst. bij de Gebr. van Cleef.	20
Mastenbroek, (Fenna) Wilhelmina Noordkerk. Haarl. bij F. Bohn.	308
Meijer, (J.C.) Kallimachus aan het Hof van Ptolomeus Philadelphus. Treurspel. Amst. bij H. Molenijzer.	91
- (G. de) Het Karakter enz. van G.J. van den Berg geschetst. Rott. bij Mensing en van Westreenen.	305
Melaatsche (De) van Aosta. 's Hertogenb. bij H. Palier en Zoon.	537
Mengelingen (Geneeskundige) van Arti salutiferae. Isten D. 1ste St. Amst. bij L. van Es.	243
Milius, (P.J. Meesters) Waarneming eener zenuwachtige Ontstekingkoorts. Midd. bij de Gebr. Abrahams.	153
Mnemosyne. IVde St. Dordr. bij A. Blassé en Zoon. (Tweede Recensie.)	387
Moens, (P.) Herfstbloempje voor de lieve Jeugd. Amst. bij Schalekamp en van de Grampel.	665
Moordenaar (De) in koelen bloede, die achting verdient. Leeuw. bij Steenbergen van Goor.	646
Muntinghe, (H.) Pars Theologiae Christianae theoretica. Tom. I. Gron. apud J. Oomkens.	144
- Historia religionis et ecclesiae Christianae. Gron. apud J. Oomkens.	145
- Geschiedenis der Menschheid. XI Deelen. Amst. bij J. Allart.	417
- (Tweede Verslag.)	453
- (Derde Verslag.)	497
- (Vierde Verslag.)	541


[deel 1, pagina 713]
Muntinghe, (H.) Geschiedenis der Menschheid. XI Deelen. Amst. bij J. Allart. (Vijfde Verslag.)	585
- (Zesde Verslag.)	625
- (Zevende Verslag.)	669
N.
Nauta, (E.) Leerrede over de Christelijke Blijdschap, in Dichtmaat. Leeuw. bij J.W. Brouwer.	640
Nog zes Maanden te Londen, in 1816. (Vervolg op de 15 Dagen.) Leeuw. bij J.W. Brouwer, enz.	124
Noort, (J.C. van) Mijne geheime Zending in de Nederlanden, enz. Gron, bij A. Hazelhoff.	77
O.
Offer aan de schoone Sekse. 1819. Amst. bij H. Molenijzer.	47
Ontwerp (Het) der Maatschappij van Weldadigheid toegepast. 's Hertogenb. bij H. Palier en Zoon.	359
Oosterdijk, (H.G.) Lierzangen van Horatius. Haarl. bij de Wed. A. Loosjes, Pz.	580
- (Tweede Verslag.)	606
- (Derde Verslag.)	651
Oostkamp, (J.A.) Korte Geschiedenis van den Ridder M. Behem. Zwolle, bij J.L. Zeehuisen.	539
Overdenkingen (Mijne) over het Wederzien. Rott. bij N. Cornel.	44
P.
Palm, (J.H. van der) Bijbel. Iste St. (De 5 Boeken van Mozes.) Leid. bij D. du Mortier en Zoon.	49
- Leerredenen. VIIIste Zestal. Leid. bij D. du Mortier en Zoon.	361
- Verhandelingen, Redevoeringen enz. IIde D. Amst. bij J. van der Hey.	425
- (Tweede Verslag.)	462
- Bijbel voor de Jeugd. VIIIste St. Leid. bij D. du Mortier en Zoon.	673
Perponcher, (W.E. de) Bespiegelende Wandeling door het O.T. Utr. bij J. van Schoonhoven.	59
- Oproeping aan Israël. Utr. Bij J. van Schoonhoven.	238


[deel 1, pagina 714]
Perponcher, (W.E. de) Aanmoedigingsroep tot Israël. Utr. bij J. van Schoonhoven.	238
- Drangroep aan Israël. Utr. bij J. van Schoonhoven.	238
- Wijsgeerige Gronden. Utr. bij J. van Schoonhoven.	369
Pfaff, (C.H.) Over en tegen het Dierlijk Magnetismus. Rott. bij Arbon en Krap.	376
Pichler, geb. von Greiner, (C.) De Graven van Hohenberg. II Deelen. Arnh. bij P. Nijhoff.	663
Polman, Az. (H.) Handboek voor het Godsdienstig Onderwijs. Haarl. bij F. Bohn.	277
Potter, (H.) Vruchten der Eenzaamheid. Isten D. 1ste St. Gron. bij R.J. Schierbeek.	450
Puységur, (A.M.J.C. de) Beroeping op de Geleerden der XIXde Eeuw, enz. 's Hertogenb. bij D. Noman en Zoon.	375
R.
Raadt, (P. de) Dissertatio. Hal. Form. F. Grunerti, Fil.	612
Rambonnet, (J.J.) Specimen Academicum de secunda Epistola Johannea. Traj. ad Rhen. apud O.I. van Paddenburg &c.	184
Raumer, (F. von) Mijne Herfstreis naar Venetie. II Deelen. Leeuw. bij Steenbergen van Goor.	382
Reddingius, (W.G.) Paulus te Philippi. Gron. bij W. van Boekeren.	596
Rees, (J. van) Specimen pathologico-therapeuticum &c.	327
Reis (Tweede of laatste) van Mungo Park in de Binnenlanden van Afrika. Dordr. bij A. Blussé en Zoon.	155
Repliek van de Redactie der Vaderl. Letteroeff. aan C. Loots, op deszelfs Iets in den Recensent.	179
Riley, (J.) Verhaal en Beschrijving. Iste D. Dordr. bij Blussé en van Braam.	689
Röhr, (J.F.) Geschied- en Aardrijksk. Beschrijving des Joodschen Lands, enz. Gron. bij W. Zuidema.	513


[deel 1, pagina 715]
Roy, (J.J. le) Viertal Leerredenen en Redevoering. Dordr. bij Blussé en van Braam.	62
- (C.H. à) Aanspraak, enz. Amst. bij L. van Es.	312
S.
Sailer, (J.M.) Redekunde voor Menschen gelijk zij zijn. II Deelen. Breda, bij W. van Bergen en Comp.	318
Sander, (J.C.A.) Zedelijke Zin en Waarheid der Paradijsgeschiedenis. Zutph bij H.C.A. Thieme.	61
Sart, (J.H. du) Zomerwandelingen. Amst. bij Schalekamp en van de Grampel.	665
Scheller, (J.J.G.) Aanleiding tot Verklaring van de Schriften der Ouden. Leid. bij A. en J. Honkoop.	133
Scheltema, (J.) Geschied- en Letterk. Mengelwerk. IIIde St. Amst. bij H. Gartman.	523
- IIden D. 1ste St.	470
Schenk, (A.C.) Young's Nachtgedachten. VI-VIIIste Zang. Rott. bij J. Immerzeel, Jun.	473
Schotsman, (N.) Eerezuil voor Dordrecht's Synode. Leid. bij J. van Thoir.	504
Schouten, (J.) Hulde aan mijne Stadgenooten. Rott. bij J. Immerzeel, Jun.	404
- De Vrijmetselarij, in drie Zangen. Rott. bij J. Immerzeel, Jun.	571
Sebastiaan, (F.J.C.) Beschrijving der Moeraskoortsen. Iste D. Amst. bij R.J. Berntrop.	282
Series (A) of Commercial Letters. Zutph. for H.C.A. Thieme.	495
Stein, (K.) Garrick. Dramatisch Tafereel. Amst. bij J.C. van Kesteren.	268
Strauss, (F.) Kerkklokstoonen. IIde St. Amst. bij J. van der Hey.	487
Stuart, (M.) Leerrede bij den 25jarigen Dienst. Amst. bij ten Brink en de Vries.	458
Swaan, (J.S.) Latijnsche Spraakkunst. Hoorn, bij J. Vermande.	136


[deel 1, pagina 716]
T.
Tafel, over het School-Onderwijs.	540
Tafereel der Omwenteling in Spaansch-Amerika. IIde of laatste St. Midd. bij de Gebr. Abrahams.	160
Tilanus, (C.B.) Specimen chirurgico-medicum &c.	327
Tollens, Cz. (H.) Romancen, Balladen en Legenden. Iste St. Rott. bij J. Immerzeel, Jun.	299
Tooneel des Vredes, of Kaart van Europa. Amst. bij Mortier Covens en Zoon.	216
Tour, (J.C. Baron du) Gedachten over de ontdekte Bruggen in Drenthe. 's Hag. en Amst. bij de Gebr. van Cleef.	201
- De Electrieke Vloeistof, enz. 's Hag. en Amst. bij de Gebr. van Cleef.	429
- Verhandeling over het Haarlemmer-Meer. 's Hag. en Amst. bij de Gebr. van Cleef.	597
Twee- en driemaal (Het) Halleluja, enz. Schied. bij J.H. Sweben.	596
U.
Uilkens, (J.A.) Almanak tot Nut en Vergenoeging. 1819. Gron. bij J. Oomkens.	46
V.
Valentia, (G.) Reize naar Indië, enz. IIIde D. Haarl. bij F. Bohn.	526
Verbastering in het Christendom bij deszelfs Bedienaren. Gorinch. bij T. Horneer.	12
Verhaal (Eenvoudig) van de weggevoerden der Haagsche Oranje-Gardes. 's Hag. bij H.C. Susan en Zoon.	130
Verhandelingen (Nieuwe) van het Haagsch Genootschap. Voor 1815. 's Hag. bij de Erve J. Thierrij en C. Mensing en Zoon.	93
- Voor 1816. I.	137
- van Teyler's Godgeleerd Genootschap. XXVIIIste D. Haarl. bij J. van Walré en Comp.	225
- over de Latijnsche Scholen. Haarl. bij de Wed. A. Loosjes, Pz.	568


[deel 1, pagina 717]
Verweij, (B.) Leerredenen over de Geschiedenis van Elias. IIde D. 's Hag. bij de Erven J. Allart.	590
Verwijs, (A.) Leerredenen voor jonge Lieden. Gron. bij R.J. Schierbeek.	637
Verzameling van Stukken, rakende een Proces. Gron. bij W. Zuidema.	164.
Vogel, (W.) Generaal Moreau. Tooneelspel. Amst. bij J.C. van Kesteren.	622
Voltelen, (F.J.) De Leer der Indicatiën, Gorinch. bij J. van der Wal.	428
Vijftien Dagen te Londen, in 1815. Leeuw. bij J.W. Brouwer.	124
W.
Waarschuwing tegen de Ontucht. Rott. bij N. Cornel.	179
Warnsinck, Bz. (W.H.) Het Vaderland het waardigste voorwerp der Schilderkunst. Amst. bij C. Cóvens, enz.	85
Wassenbergh, (E.) Selecta in libros N.T. Tom. II. Amst. apud P. den Hengst et Fil.	269
Wat is waarheid? wat moet men vreezen? wat mag men nog hopen? Amst. bij P. den Hengst en Zoon.	696
Weingart, (J.F.) Handboek voor jonge Predikanten. Gron. bij W. Wouters.	594
Wenzel, (G.J.) De Man, die zijne wereld verstaat. Gron. bij W. Wouters.	256
Westerman, (M.) De Regtvaardigheid van Karel den Stouten. Treurspel. Amst. bij M. Westerman.	353
Westring, (J.P.) Waarnemingen over de Kankerzweren. Leid. bij J.W. van Leeuwen.	152
Wilberforce, (W.) Het ware Christendom. Rott. bij J. van Baalen.	4
Willems, (J.F.) Aen de Belgen. Aux Belges. Antw. bij J.S. Schoesetters.	445
Willich, (A.F.M.) Gezondheidsboek. II Deelen. Rott. bij J. Immerzeel, Jun.	519


[deel 1, pagina 718]
Wiselius, (S.I.) Mengel- en Tooneelpoëzij. III Deelen. Amst. bij Gartman en van der Hey.	342
Wraxall, (R.W.) Historische Gedenkwaardigheden. Utr. bij N.M. Stramrood.	430
IJ.
IJpeij, (A.) Principia Anatomico-Physiologica. Lugd. Bat. apud J.W. van Leeuwen.	15
- Elementorum Medicinae practicae Tom. I. Pars 1 et' 2. Lugd. Bat. apud J.W. van Leeuwen.	198
- Handboek der Materies Medica. Tweede Uitgave. Amst. bij W. van Vliet.	242
- Bijbelsche Geschiedenis voor Kinderen. Tweede Uitgave. Utr. bij O.J. van Paddenburg, enz.	624
Z.
Zelfwerkende (De) Leerling. II Stukjes. Gron. bij J. Kuipers, Hz.	665
Zimmerman, (E.A.W. von) De Aarde en hare Bewoners. IIIde D. Haarl. bij F. Bohn.	68


[deel 1, pagina 719]
VADERLANDSCHE LETTEROEFENINGEN,
voor
1819.
I.

VADERLANDSCHE LETTEROEFENINGEN,
voor
1819.
II.

[deel 2, pagina I]
MENGELWERK,

VOOR

1819.

[deel 2, pagina III]

{== afbeelding 	==} {>>afbeelding<<}
    

VADERLANDSCHE

LETTEROEFENINGEN,

OF

TIJDSCHRIFT

VAN

KUNSTEN EN WETENSCHAPPEN,

WAARIN DE

BOEKEN en SCHRIFTEN,

DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.

BENEVENS

MENGELWERK,

tot Fraaije Letteren, Kunsten en Wetenschappen, betrekkelijk.

TWEEDE STUK.

VOOR

1819.

MENGELWERK.

Te AMSTERDAM, bij G.S. LEENEMAN van der KROE
en
J.W. IJNTEMA.
1819.

[deel 2, pagina V]
INHOUD

VAN HET

MENGELWERK.
Verdediging der Geneeskunst, als Leere der Natuur. Door c. pruys van der hoeven, Med. Doct. te Rotterdam.	I
Iets, ten bewijze, dat de Koepok het ware middel is, om de Kinderziekte geheel uit te roeijen. Door g.j. rijnders, Heel en Vroedmeester, enz. te Hoorn.	12
De Zenuwen.	16
Dagverhaal mijner Gijzelaarschap. Eene Bijdrage tot de Geschiedenis der laatste Omwenteling in ons Vaderland. Door n.w. buddingh, te Utrecht.	22
De Schipbreuk van het Fregat: De Medusa. Volgens het Verhaal der Medeschipbreukelingen corréard en savigny.	33
Fleurette. Eene ware Anekdote.	39
Over den Schoonheidskijker. (Kaleidoskoop.)	44
Het Slot te Muiden. Dichtstukje.	45
Carion de nisas.	47
Middel tegen Zamenzweringen.	47
Spaansche Trots.	48
Snedige Repliek.	48
Dwingelandij.	48
Verdediging der Geneeskunst, als Leere der Natuur. (Vervolg en slot van bl. 12.)	49
Iets, over de Koepokinenting.	59
Bedenkingen, omtrent den tegenwoordigen toestand van de Noordpool.	60
Dagverhaal mijner Gijzelaarschap. (Vervolg en slot van bl. 33.)	70
De beoefening der Teekenkunst eene rijke bron van ge-	


[deel 2, pagina VI]
noegen, bijzonder in den jeugdigen leeftijd. Door w.h. warnsinck, bsz. Dichtstuk.	82
De Nacht des Gerigts. Een Droom.	92
Hollandsche Verdraagzaamheid in de XVIde, en Pruissische in de XIXde Eeuw, onderling vergeleken.	92
Nuttige Uitvinding voor hongerige Schrijvers.	93
Een Krijgsmanswoord.	94
Wél betaald.	94
De Stoomboot. Door Mr. a. boxman, te Gorinchem. Dichtstukje.	94
De Nationale Beginselen.	96
Uitgestelde Schuld.	96
In welken zin beweert jezus, dat zijne Leer uit god is? Door den Eerw. j. roeloffs, Predikant te Oudewater.	97
Nader Bewijs voor de voorbehoedende kracht der Belladonna tegen de Scharlakenkoorts.	110
Bedenkingen, omtrent den tegenwoordigen toestand van de Noordpool. (Vervolg en slot van bl. 70.)	112
Verdere Aanmerkingen, omtrent den Oorsprong der Brug, onlangs in de Valter-Veenen ontdekt. Door g.w. van der feltz, Griffier bij de Regtbank van Eersten Aanleg, zitting houdende te Assen.	122
Hoe denkt men in de Zuidelijke Provinciën van ons Rijk over de Hollandsche Taal?	135
Zeldzaam Voorbeeld van eene zonderlinge Misgeboorte.	137
Vrouwelijke Wraak te Hulogua. Echte Anekdote uit de XVIIIde Eeuw.	137
Anekdote van een' Roomsch' Geestelijke.	140
Grootmoedige Trek van den tegenwoordigen Turkschen Keizer.	141
De Jood met den Bril. Anekdote.	142
Heldenwensch. Naar j.f. castelli. Door j.w. ijntema. Dichtstukje.	142
Kaarsen naar de Parijsche manier en laatste prefectie. Puntdicht.	144
Zonderlinge Wensch. Puntdicht.	144


[deel 2, pagina VII]
Heeft menno simons eene volstrekt algemeene Weerloosheid gepredikt? Eene Voorlezing op de Vergadering van Vrieslands Doopsgezinde Societeit te Leeuwarden, 1818. Door j. ter borg, Leeraar bij de Doopsgezinde Gemeente te Damwoude.	145
In hoeverre kunnen wij uit de scheikundige Ontleding der Artsenijmiddelen een zeker besluit opmaken tot derzelver Geneeskrachten?	166
Iets, over de Koepokinenting, als onfeilbaar Behoedmiddel tegen de Kinderziekte. Door a. halder, hz., Apotheker, Genees- Heel- en Vroedmeester in de Beverwijk.	169
Verslag der Luchtreize van den Heer g. reichard, te Dresden, den 31 Mei 1818.	171
Iets, over de Kolibri.	177
Eenige losse Bedenkingen, over de zoogenaamde Fransche Meisjesscholen, in de Noordelijke Provinciën der Nederlanden. Door eene Vrouwelijke Correspondente.	179
Napoleon en zijn Belager. Door c.l. cadet de gassicourt.	182
De Mijten.	185
Groenlandsche Zeden. Door egede.	186
Frederiksoord. Door h. van loghem. Dichtstukje.	188
Moederliefde. Door j.l. nierstrasz, jun. Dichtstukje.	191
De Rat in het Standbeeld.	193
Waarom maken Kwakzalvers zoo veel fortuin in de wereld?	194
Prijs- en Kogel-deeling. Anekdote.	195
De beschaamde Praler. Anekdote.	195
Fijne Wedervraag.	196
Mevrouw manson.	196
Edele Vrijheidszucht. Puntdicht.	196
Lofrede op joan van der does, of janus dousa. Uitgesproken in Felix Meritis, den 10 Dec. 1818. Door j. venhuizen peerlkamp, Conrector te Haarlem.	197
Genezing van een hardnekkig Uitslag door sulfuretum calcis stibiatum. Door Dr. buer, praktiserend Geneesheer in het Hertogdom Westfalen.	219
Eiwit een zeker Tegengift tegen zoutzuur Kwik, (sublimaat.)	220
Iets, over het oude Pompeji.	221
Vervolg der Schets van Londen, in den Winter van	


[deel 2, pagina VIII]
het Jaar 1814. Briefswijze, uit die Stad zelve, doer een' jongen Hollander, geschreven aan een' Vriend. (Zie Meng. 1818. No. IX.)	224
De Turksche Grafplaatsen. Door andréossy.	230
Levensberigten van den vermaarden a. von kotzebue; alsmede eenige wenken, tot zijn uiteinde betrekkelijk.	232
Iets, over de zoogenaamde Antikritieken.	237
Gedachten eens Franschen Aartsbisschops over den Koophandel.	241
Zestal oorspronkelijke Dichtstukjes. Voorgedragen in Felix Meritis, 28 Jan. 1819. Door j.w. ijntema. I. De Bloemmarkt.	242
Geschiedkundig Onderzoek, nopens het onderscheid tusschen Pausgezinden en Roomschkatholijken. Door J.P., Roomschkatholijk Pastoor.	245
Waarneming eener genezene venerische Beenverweeking, (osteosarcosis venerea.) Door j.h.w. muys van de moer, Med. Doctor te Sliedrecht.	263
Verbranding van Bengaalsche Weduwen, in 1817.	267
Schipbreuk van de Oswego.	269
Frans de I. en françoise de foix. Geschiedkundig Verhaal.	273
Persoonlijke Veiligheid in Italië.	282
Werking der Muzijk op Dieren.	283
Napoleon en de Tooneelspeelster bourgoin.	285
De Ontkoming van hugo de groot uit de Loevesteinsche Gevangenis, den 22sten van Lentemaand MDCXXI. Door w.h. warnsinck, bsz. Dichtmatige Vertelling.	286
Het Menschelijk Leven, of een kwartier uurs Levensgenot. Dichtstukje.	292
Verhandeling over de Natuurkunde. Uitgesproken in Felix Meritis, den 17 Nov. 1818. Door johannes buys.	293
Iets, over den Bijbel van den Hoogleeraar van der palm.	306
Waarneming eener genezene venerische Beenverweeking. (Vervolg en slot van bl. 267.)	308
Schipbreuk van de Oswego. (Vervolg en slot van bl. 273.)	313
Reize van een' Noord-Amerikaan over de Cordillera's, in de Lente van het Jaar 1818.	317
Tabèl van de Uitgestrektheid en de Bevolking der Ver-	


[deel 2, pagina IX]
eenigde Staten van Noord-Amerika. Door john melish.	323
Aan den Heer j.f. willems, te Antwerpen. Door m. westerman. Dichtstuk.	325
De Ontkoming van hugo de groot uit de Loevesteinsche Gevangenis. (Vervolg en slot van bl. 292.)	329
Vrouwelijke Moed en Regtvaardigheid. Eene ware Gebeurtenis.	335
Engelsche Schuld.	336
De Paus een Demokraat.	337
Lees-Anekdote.	338
Mijn Vrouwtje. Door Mr. a. boxman. Dichtstukje.	339
Over adriaan loosjes, pz. Voorgelezen in Felix Meritis, den 11 Febr. 1819. Door p. hofman peerlkamp, Rector der Latijnsche Scholen te Haarlem.	341
Opgave van eenige Schapenziekten, en Middelen tot Genezing. Door j.c.j. eykens. Over een geheel Bederf in de Vochten, genaamd Schare. - Hulpmiddelen tegen de Wormen der Schapen. - Over het Keelgezwel. - Over den Bal in de Maag der Schapen.	355
De Trekduiven in Noord-Amerika, (Columba migratoria.) Door wilson.	360
Proeve eener Scheikundige Verklaring der Menschelijke Handelingen en Bedrijven. Door s. stratingh, ez. te Groningen.	364
Liefde en Grootmoedigheid. Eene ware Gebeurtenis.	378
Gelatenheid. Door j. immerzeel, jun. Dichtstukje.	383
De Hoop. Door j. van der schalk. Dichtstukje.	386
De Jaargetijden. In het Album eener schoone Maagd.	387
Manhaftig Wederwoord. } Anekdoten.	388
Fier Zelfgevoel. } Anekdoten.	388
Een waar Woord. } Anekdoten.	388
Het Jaargetijde van mijnen Vriend a. loosjes, pz. 28 Febr. 1819. Door c. de koning lz., te Haarlem. Dichtstuk.	389
Over de Huishouding der Insekten, of gekorvene Diertjes. Volgens kirby en spence.	394
Verdere Berigten en Aanmerkingen, over de Brug, in de Valter-Veenen ontdekt. Door g.w. van der feltz, Griffier bij de Regtbank van Eersten Aanleg te Assen. (Vervolg en slot van bl. 134.)	398
De Maatschappij tot Redding van Drenkelingen te Amsterdam.	402


[deel 2, pagina X]
Een nieuwe vuurspuwende Berg.	413
Vervolg der Schets van Londen. (Zie bl. 224 enz.)	415
Brief van h. bosscha aan Mr. w.j. krof, strekkende ter regtvaardiging van r. meerendonk, te Zierikzee.	420
De doode Hand. Door e. van houwald. Eene treffende Geschiedenis.	422
Vastenavondsgrap te Coblents, 22 Febr. 1819.	431
Hulde aan den Graaf g.k. van hogendorp, Lid van de Tweede Kamer der Staten Generaal. Dichtstukje.	433
Zestal oorspronkelijke Dichtstukjes. II. De Mensch een Zuigeling.	434
Lodewijk de XV in den Staatsraad.	436
Zigtbare Armoede. Puntdicht.	436
De Harmonie in het Heelal. Door h. van loghem. Dichtstuk, in vijf Zangen. Eerste Zang.	437
Het Hart.	451
Over de Huishouding der Insekten, of gekorvene Diertjes. (Vervolg van bl. 398.)	456
Maria werder, de Vrouwelijke Huzaar.	460
Voorspellingen van Vader beauregard.	468
Zonderlinge plaatselijke Gewoonten.	469
De administratieve Machine.	471
De doode Hand. (Vervolg van bl. 431.)	473
De Ongelukkige. Een Spiegel voor hedendaagsche Bankroetiers.	479
Rhodópe, of het Schoentje. Door Mr. a. boxman. Dichtstukje.	481
De Harmonie in het Heelal. Tweede Zang.	485
Waarneming, betrekkelijk de voorbehoedende kracht der Vaccine tegen de Kinderziekte, en den invloed der eerste op de ontwikkeling en den voortgang der laatste. Door c.a. van de wijnpersse, Stads- en Gasthuis-Doctor te Delft.	499
Over de Huishouding der Insekten, of gekorvene Diertjes. (Vervolg en slot van bl. 460. )	502
Aanval van Lord exmouth op Algiers, Door w.a. salame.	504
De doode Hand. (Vervolg en slot van bl. 479.)	510
Vervolg der Schets van Londen.	518
Iets, over den beroemden Stemkunstenaar, of zoogenaamden Buikspreker, den Heer alexander.	525
Raadgeving door Fabelen.	530
Zestal oorspronkelijke Dichtstukjes. III. De ware Kermisvreugd.	531


[deel 2, pagina XI]
De Harmonie in het Heelal. Derde Zang.	533
Iets ter beantwoording der vraag: Waarom sterven er zoo vele menschen aan Zinkingkoortsen? Door w. egeling, Med. Doct. te Haarlem.	544
Beschrijving van een' zoogenaamden Bloedregen in het Koningrijk Napels en de beide Calabriën. Door den Ridder luigi sementini.	550
Uitgravingen nabij Rome en te Pompeji, in 1818.	552
Fragmenten, over de Kust van Guinea; de Levenswijze, Zeden enz. der Negers, met derzelver Godsdienst en Godsdienstige Plegtigheden. Door m.j. reynhout, Med. Doct. van Z.M. Bezittingen ter Kuste van Guinea.	556
Nog een woord over het Stelsel van Belastingen.	561
Het laatste Lord-Mayorsfeest te Londen.	565
De Granadiersmuts en het Prager Kindeken. Een Verhaal.	569
Tegenwoordigheid van Geest in een' Chirurgijn.	575
Kunst en Natuur.	576
Welsprekendheid.	577
Verwisseling. Dichtstukje.	577
Prins frederik. Door g.w. van motman, jr. Dichtstukje.	580
De Harmonie in het Heelal. Vierde Zang.	581
Iets ter beantwoording der vraag: Waarom sterven er zoo vele menschen aan Zinkingkoortsen? (Vervolg en slot van bl. 550.)	598
Caraccas. Berigten van een' Nederlander, April 1819.	605
Schipbreuk der Fortuna aan de Engelsche Kust, Junij 1819.	616
Fragmenten, over de Kust van Guinea. (Vervolg en slot van bl. 561.)	619
Tuinen en Landhuizen te Tripoli. Door Mevr. j. mac carthy.	626
Troost. Door w.h. warnsinck, bsz. Dichtstukje.	630
Milly francis.	634
Getuigenis eener Waarzegster.	635
De hartstogtelijke Speler. Eene echte Anekdote.	636
Het weldadig vermogen des Tijds, om het gevoel van Tegenspoed te verzachten. Door a. elberts, te Deventer.	637
De Maag.	645
Over het zeer algemeen verlangen naar een nieuw Zamenstel van Wetten.	650


[deel 2, pagina XII]
Sophia van mansfeld, of de Saksische Porseleinschilderesse. Geschiedkundig Verhaal.	664
Aanteekeningen, betreffende het Eiland Madeira, gedurende mijn verblijf aldaar in 1815. Door joh. f. hollermann.	675
Engel merula. Dichtstukje.	684
De Doodkist. Door w.h. warnsinck, bsz. Dichtstukje.	686
Onnoodige Vrees.	688
Scherpe Zet.	688
Oeconomische Sluitrede	688
Aan Schilders.	688
De Harmonie in het Heelal. Vijfde of laatste Zang.	689
Iets over de Braziliaansche Mieren. Door h. koster.	697
Burlington - Arcade en de Gaz-verlichting in Londen. Door een' Reiziger in Engeland.	699
De Provincie la Plata, 1817. Door een' Franschen Hospitaalbeambte.	702
Aanteekeningen, betreffende het Eiland Madeira. (Vervolg en slot van bl. 683.)	709
Sophia van mansfeld, of de Saksische Porseleinschilderesse. (Vervolg en slot van bl. 675.)	718
Huisselijke Winteravond. Door w.h. warnsinck, bsz. Dichtstukje.	732
Zestal oorspronkelijke Dichtstukjes. IV. Het Aapje in de mouw.	735
Levensschets van s.j. brugmans.	737
Dagverhaal van eene Reis op de Rivier Suriname naar den Blaauwberg en Victoria, en voorts naar den regter vleugel van het Kordon, of de Defensielinie; gedaan door eenen Officier van Gezondheid, van den 11den tot den 26sten December 1818.	753
Het Onweder op Isle de France, den 1sten Maart 1818.	766
Olivier cromwell.	769
Pitt.	769
De onpartijdige Biechtvader.	770
Jacobus II.	770
Lodewijk XIV.	771
De gevoelige Krijgsman.	771
Zestal oorspronkelijke Dichtstukjes. V. Minnaars Jasspel. - VI. Elk waant zijn Uil een Valk.	771
Jeugd en Ouderdom.	776


[deel 2, pagina 776]
No. XII, bladz. 559, reg. 9, v. o., staat: physisch lees: psychisch
- - - 565, - 3, v. b., - word - wordt
- - - 571, - 12, v. o., - medegegeven, - medegeven,
- - - 575, - 9, v. b., - genot - gunst
- XIII, - 585, - 3, v. b., - de gloênde - den gloênden
- - - 588, - 13, v. b., - bittre - bittere
- - - 590, - 5, v. o., - eene - een
- - - 597, - 7, v. o., - het bloedend - haar bloedend
- - - 605, - 17, v. o., - der - dier



2009 dbnl


_vad003181901_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1819




DBNL-TEI 1



2009-09-10

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1819
 
Zie: https://www.dbnl.org/tekst/_vad003181901_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 












{==1==} {>>pagina-aanduiding<<}

Boekbeschouwing.

Wesselii Alberti van Hengel Oratio, de singulari religionis Christianae vi atque efficacitate ad piam et honestam puerorum educationem, publice habita in Athenaeo Frisiaco, die 6 Novembris, A. 1817, cum Rectoris Magnifici munere abiret. Groningae, apud J. Oomkens. 1818. 4to. 16 pag.

Zeer aangenaam is het den beminnaar van den Christelijken Godsdienst, wanneer hij deszelfs groote nuttigheid in de maatschappij op eene verstandige en grondige wijze ziet aangetoond. Elke nieuwe poging, tot dat einde aangewend, is hem van harte welkom, vooral in onze dagen, waarin de voortreffelijkheid van dien Godsdienst zoo plegtig door Koningen en Vorsten erkend, en deszelfs grondbeginsels, als de beste zuilen van maatschappelijke orde en geluk, meer dan immer te voren, openlijk aangeprezen worden. Allergepastst kwam ons derhalve de stof voor, met welker behandeling de Hoogleeraar van hengel de waardigheid van Rector Magnificus aan de Illustre School te Franeker heeft nedergelegd. Zijn oogmerk met derzelver keuze was, om aan te toonen, welken heilzamen invloed de Christelijke Godsdienst hebbe op iets, hetwelk in de maatschappij van het grootste belang is, - op de opvoeding der kinderen. Deze invloed wordt aangetoond, zoo wel uit den aard zelven van dien Godsdienst, als geschiedkundig door daadzaken. In het eerste gedeelte der Redevoering wordt, uit de volmaaktheid der leer van Jezus en zijne Apostelen, uit de drangredenen derzelve, en uit de hulpmiddelen, die zij aanbiedt, zeer oordeelkundig betoogd, dat onze Godsdienst, uit deszelfs aard, den heilrijksten invloed heeft op de opvoeding der kinderen, en te dien

{==2==} {>>pagina-aanduiding<<}
einde wordt vergeleken, hetgeen daaromtrent bij de Ouden, en bepaaldelijk bij de Grieken en Romeinen, geleerd werd en gebruikelijk was. Deze vergelijking wordt ook, zeer gepast, aangewend bij het tweede of geschiedkundige gedeelte der Redevoering, in hetwelk kort en bondig bewezen wordt, dat inderdaad, door het Christendom, eene veel betere opvoeding, over het geheel genomen, is ingevoerd; welke verbetering niet aan de wijsgeerte, maar aan de leer van christus, moet toegeschreven worden. - Zeer waardig was deze, ook door taal en stijl, den Steller eer aandoende Redevoering, om afzonderlijk uitgegeven te worden, behalve de uitgave in de akademische Jaarboeken van Groningen.






W.A. van Hengel Oratio de religionis Christianae disciplina verae ac nativae eloquentiae uberrima nutrice, publice habita die 8 Junii, A. 1818. Amstelod. ex typographia civitatis publica. 1818. 4to. 46 pag.

Wij laten de opgave dezer Redevoering terstond volgen op die der vorige van denzelfden Schrijver. Met dezelve heeft hij zijnen post als Hoogleeraar in de Godgeleerdheid en de Kerkelijke Geschiedenis, zoo wel als dien van Prediker aan de Illustre School te Amsterdam, plegtig aanvaard. Met uitstekenden lof hadden wij van dit stuk hooren spreken, en bekennen met genoegen, dat het dien lof volkomen verdient, en dat het deszelfs waarde niet grootendeels van de voordragt, welke, volgens de algemeene stem, allertreffendst was, ontleent, maar van deszelfs inwendige voortreffelijkheid. Het onderwerp is grootsch: de leer van den Christelijken Godsdienst beschouwd, als bij uitnemendheid geschikt, om echte en ongekunstelde welsprekendheid aan te kweeken. Van iemand, die zulk een onderwerp kiest, wacht men veel, zeer veel,

{==3==} {>>pagina-aanduiding<<}
bij de behandeling; en wij houden ons verzekerd, dat ieder bevoegd regter zijne verwachting door den Redenaar overtroffen zal vinden. In het behandelen van dit aanlokkelijk onderwerp volgt de Hoogleeraar eene omgekeerde orde, wanneer men zijne vorige Redevoering vergelijkt. Hij spreekt eerst van de geschiedkundige bewijzen, dan van den aard zelven der Christelijke leer. Roerend, wegslepend is het eerste gedeelte, waarin hij, na in aeschines en demosthenes aangetoond te hebben, wat de ware welsprekendheid is, met voorbeelden uit de oude en nieuwe Christenheid aantoont, wat de Godsdienst van christus tot de aankweeking dier edele gave vermag; en hier wordt, uit de oudere, chrysostomus vooral op het levendigst voorgesteld; terwijl dit stuk met den beroemden Redenaar rau, uit de nieuwere bijzonder en uitvoeriger gekozen, op eene aandoenlijke wijze eindigt. Bij het tweede gedeelte, in hetwelk meer redenering te pas kwam, hadden wij, in den beginne, eene heimelijke vrees, dat hetzelve bij het eerste eenigzins zou afsteken. Dan, onder het lezen, gevoelden wij deze vrees meer en meer verdwijnen. De kracht der redekaveling, de juistheid en helderheid der denkbeelden, de eenvoudigste en schoonste orde bij de menigvuldigheid van zaken, en overal, waar het te pas kwam, heerlijke trekken en wendingen van welsprekendheid: dit alles, in eenen zuiveren, deftigen en levendigen Latijnschen stijl voorgedragen, deed ons en den Steller bewonderen, en eene leer hoogachten, zoo geschikt tot ware welsprekendheid. - Mogt de kundige en begaafde man velen tot die welsprekendheid vormen, tot zijn streelendst genoegen, en tot eer van eenen Godsdienst, wiens voortreffelijkheid hij zoo sterk gevoelt, en zoo wèl weet aan den dag te leggen!



{==4==} {>>pagina-aanduiding<<}

Het ware Christendom, vergeleken met de heerschende denkwijze van deszelfs belijders, bijzonder in de hoogere en middelstanden. Door William Wilberforce, Schildkn. Naar de elfde Uitgave uit het Engelsch vertaald. Te Rotterdam, bij J. van Baalen. 1817. In gr. 8vo. 488 Bl. f 3-12-:

Het is zeker, dat dwaalbegrippen in den Godsdienst niet minder gevaarlijk kunnen zijn, dan volstrekte verloochening of twijfelarij. De twijfelaar mist iets, weet, dat hij iets mist, en kan het zoeken. De verloochenaar heeft niets en begeert niets; hij weet, dat, bijaldien datgeen, wat hij verloochent, waarheid konde zijn, het zeer ongunstig staan zoude met de aangelegenheden van zijnen onsterfelijken geest. Dan, hij weet dit; hij is met die kans tevreden; hij berust er in, en daarmede is de zaak afgedaan. Doch wie den Godsdienst aanneemt, en hem dan niet zuiver bezit, maar hem naar zijne driften plooit, die wiegt zich zelven in eenen gevaarlijken slaap, welke hem belet zijn gevaar te zien; die bezeilt in onkunde eene zee vol blinde klippen, welker aanwezen hij welligt eerst dán leert kennen, wanneer zijne kiel op eene van dezelve zal verbrijzeld wezen.
Het is, uit hoofde van deze gesteldheid der zake, zeer vereerend voor het hart van den Staatsman wilberforce, dat hij, zelf te godsdienstig, om een, door menschelijke driften verminkt, Christendom in zijn hart te kunnen gedoogen, zich gedrongen gevoelt, ook anderen daarvoor te waarschuwen. Men moet zeggen, hij heeft dit gedaan met de uiterste naauwkeurigheid, en met eene juiste kennis van al die verdraaijingen, verminkingen en uitvlugten, welke zich de mensch veroorlooft, ten einde den hemel te verkrijgen, of ten minste de hel te ontgaan, maar zonder iets op te offeren, wat zijne lage, dierlijke natuur begeert, of te ondernemen wat zijner traagheid moeijelijk zou vallen.

{==5==} {>>pagina-aanduiding<<}

In de inleiding stelt ons de Schrijver nevens zich op zijn standpunt, zonder ons daarmede alles te willen opdringen, wat hij op dit zijn standpunt als waarheid erkent; schoon wij hem het regt niet weigeren mogen, het natuurlijk te vinden, dat hij het voor waarheid houdt. Wij leeren hier den ernstigen, maar bescheidenen man kennen, gelijk door het geheele werk heen, die reeds als mensch zich verpligt rekent, aan het zedelijk welzijn zijner natuurgenooten te arbeiden.
Hoofddeel I. Verkeerde begrippen omtrent het aanbelang van het christendom. Volksbegrippen. - Bepalingen der H. Schrift. - Onkunde in dezen misdadig. - Twee valsche grondstellingen onderzocht. Hier wordt gehandeld over de verwisseling van Godsdienst in het algemeen, of misschien slechts Zedekunde, met het Christendom, en het nadeel en het misdadige daarvan; terwijl de H. Schrift uitdrukkelijk gebiedt, bepaaldelijk de leer van christus te gelooven. De twee valsche grondstellingen zijn: dat het weinig beteekent, wat iemand gelooft; dat men slechts te zien hebbe, wat hij beoefent; de andere: dat opregtheid de hoofdzaak is.
Hoofddeel II. Bederf der menschelijke natuur. Afdeeling I. Verkeerde begrippen omtrent het bederf der menschelijke natuur. De verzachtende denkbeelden, aangaande dit bederf, worden tegengesproken op grond der Schriftuur, en van ondervinding in de heidensche en christelijke wereld, en de, door adam medegedeelde, erfsmet wordt vastgesteld. - Afdeeling II. Booze geest. - Natuurlijke toestand van den mensch. Ten aanzien van dezen boozen geest, en deszelfs invloed op de harten der menschen, houdt zich de Schrijver aan het dogmatieke gevoelen, en verdedigt het niet onschrander. Van onzen natuurlijken toestand wordt een somber tafereel opgehangen, echter uit den Bijbel ontleend. Vermaning, uit die overweging voortvloeijende. - Afdeeling III. Verdorvenheid der menschelijke natuur. - Tegenbedenking. ‘Wat ik zijn moge,’ zegt de naam-Chris-
{==6==} {>>pagina-aanduiding<<}
ten, ‘ik ben gelijk mijn Maker mij gevormd heeft, en dit vermindert ten minste mijne strafbaarheid.’ Op eene eigenaardige wijze wordt, op bijbelschen grond, dit valsch begrip te keer gegaan, en de regtvaardigheid Gods gered.
Hoofddeel III. Hoofdgebreken in het godsdienstig stelsel van de menigte der belijders van het christendom, met opzigt tot den heere jezus christus en den heiligen geest - benevens een vertoog over het gebruik der hartstogten in den godsdienst. Afdeeling I. Verkeerde begrippen, betrekkelijk den Zaligmaker en den H. Geest. In deze Afdeeling hebben wij niet gevonden, wat wij verwacht hadden; maar wij zijn er niet droevig om. Wij dachten, dat de Schrijver de dwaalbegrippen, aangaande de Goddelijke natuur van den Zaligmaker en van den H. Geest, zou weêrleggen, en vreesden voor uitpluizingen. Daarentegen wordt ons, met loutere uitdrukkinggen der H. Schrift, de hoofdleer der kerk van Engeland, aangaande den Zaligmaker en den H. Geest, opgegeven; en die bestaat enkel in de erkentenis van datgeen, wat beide voor ons menschen, als zondaars, zijn, en wat door ons erkend kan worden: dus, de dwalingen in dezen worden alleen wederlegd. Schoon, derhalve, wel degelijk eene Drieëenigheid geloovende, schijnt de kerk van Engeland over dat leerstuk met hare leeken niet te metaphysiceren; en wij gelooven, dat de kerk van Engeland daar zeer wel aan doet, en door de kerken van alle andere landen daarin behoorde nagevolgd te worden. Deze afdeeling is zeer belangrijk, en gaat alle uitvlugten te keer, inzonderheid die, welke ontleend worden uit het misbruik van den Godsdienst door de dweeperij. - Afdeeling II. Over het toelaten der hartstogten in den Godsdienst. Het misbruik van de benaming redelijke Godsdienst wordt aangewezen, en de Schrijver betoogt, dat het redelijke het warme, hartelijke, niet alleen niet uitsluit, maar wel degelijk er toe behoort, en dat er zonder dit geen Godsdienst mogelijk

{==7==} {>>pagina-aanduiding<<}
is. Zeer schrander en juist wordt hier de tegenwerping wederlegd, dat een onzigtbaar (door eene drukfout staat er: zigtbaar) Wezen het voorwerp van onze hartstogten niet zijn kan. - Afdeeling III. Verkeerde begrippen, betreffende de werkingen van den H. Geest. Die verkeerde begrippen worden hier echter juist niet bijzonder opgegeven, maar wel de tegengestelde leer der kerk van Engeland. - Afdeeling IV. Verkeerde opvattingen van de uitdrukking: ‘aanneming bij God,’ bij naam-Christenen. Deze bestaan hoofdzakelijk daarin, dat die aanneming te weinig gesteld wordt hinderpalen in de verdorvenheid der natuur en de ondeugdelijkheid der daden te vinden, of in een misbruik van de leer der genade in Christus.
Hoofddeel IV. Afdeeling I. Over de, algemeen heerschende, verkeerde begrippen, aangaande den aard en de naauwgezetheid van een beoefenend Christendom. Verzwakking der voorschriften des Christendoms natuurlijk gevolg van het wegverklaren der grondwaarheden. Het voorregt, Christen te zijn, wordt zeer ligt gesteld. Dit blijkt daaruit, dat, wanneer het Christendom nu eens bewezen werd bedrog te zijn, het al niet veel erger bij velen zoude worden, dan het nu is, met denkwijze en zedelijkheid. Uit deze afdeeling leeren wij met genoegen, dat het lid der Engelsche kerk den kinderdoop niet beschouwt als afwassching van de erfsmet van het kind, maar de ouderen als bij dien doop werkzaam. Dit zijn zijne woorden: ‘Dit is ook het ware denkbeeld, hetwelk de doop ons vertegenwoordigt. Gelijk de vader van hannibal, die zijnen zoon bij het altaar eeuwigen haat deed zweren tegen de Romeinen, als vijanden zijns vaderlands, zoo brengen wij ons kind in de tegenwoordigheid van God; wij heiligen het tot den dienst van zijnen wettigen Heer, en zweren, in deszelfs naam, eeuwigen strijd tegen al de vijanden van deszelfs zaligheid.’ - Hierbij moeten wij verzoeken in het oog te houden, dat de Schrijver overal den Bijbel streng volgt. - Afdeeling II. heeft geen opschrift,

{==8==} {>>pagina-aanduiding<<}
en komt ook niet voor in de inhoudsopgave. De vorige hield zich bezig met hen, die het Christendom slechts van verre en in het groot overzien; deze met dezulken, die eenige bijzonderheden ontdekken, maar toch niet genoeg naderen, om deszelfs grondtrekken en zamenvoeging te onderkennen. Bij de opgaaf, hoe veel gebieds dezulken den Godsdienst afknarpen, om het der zinnelijkheid te wijden, wordt de Schrijver met regt zeer ernstig; en alles houdt hij voor het gevolg daarvan, dat men den Godsdienst houdt voor een zamenstel van wetten, in plaats van voor een inwendig beginsel. Eene schoone schets wordt er gegeven van het regt gebruik van den Zondag, in tegenoverstelling van het gebruik, hetwelk naam-Christenen van denzelven maken. - Afdeeling III. Over het verlangen naar menschelijke achting en toejuiching. - De algemeen heerschende begrippen strijdig met die van den waren Christen. Bij deze gelegenheid spreekt de Schrijver onder anderen in het breede van het tweegevecht, als rustende op het beginsel, dat wij het goed gevoelen der wereld, tot welken prijs ook, moeten bewaren, en hare afkeuring, door welke middelen dan ook, voorkomen. - Afdeeling IV. De algemeen heerschende dwaling, die een beminnelijk gemoedsbestaan en een nuttig leven in de plaats van den Godsdienst stelt, bepaald en wederlegd, benevens eenige wenken aan ware Christenen. Gezegde dwaling ontstaat uit eene andere van het grootste belang, te weten, dat men scheiding maakt tusschen Godsdienst en Zedekunde. - Afdeeling V. Eenige andere grove gebreken in het beoefenend stelsel van de menigte der naam-Christenen. 1o. Straalt in de beginselen en in het gedrag der naam-Christenen een zeer verkeerd denkbeeld door, aangaande de schuld en de snoodheid der zonde, welke niet berekend wordt naar de H. Schrift, maar naar het
schadelijke voor de maatschappij. 2o. Schijnt het algemeen gevoelen te zijn, dat de geboorte in een land, waarin het Christendom de gevestigde Godsdienst is, ons tot Christenen maakt: - dus, de naam-Chris-
{==9==} {>>pagina-aanduiding<<}
tenen komen te kort in de liefde tot God. De Schrijver spreekt bij deze gelegenheid niet gunstig over de tooneelvermaken. Hij weet wel, dat hij eenen weeken grond betreedt, maar acht het onvoegzaam, dien geheel te ontwijken, uit inschikkelijkheid voor de gevoelens en zeden onzer eeuw. De slaaf van ongebondene lusten vindt deze plaats voor zich het verkieslijkste; dus kan zij den waren Godsvereerder niet betamen: dit is de hoofdsom zijner redenering over dit stuk. Wij oordeelen, dat dezelve uitzonderingen duldt; maar zij is toch schoon. 3o. De naam-Christenen schrijven hunne liefde tot de medemenschen te hoog aan. - Afdeeling VI. Voornaam gebrek - veronachtzaming van de leerstukken van het Christendom. Hier worden de praktikale gevolgen genoemd van de veronachtzaming der boven reeds genoemde leerstukken: het bederf der menschelijke natuur - de verzoening door den Verlosser - en de heiligende invloed van den H. Geest. Het groot verschil tusschen den waren Christen en elken anderen godsdienstigen (tot welken de Schrijver in het bijzonder spreekt) betreft de natuur der heiligheid, en den weg, waarop die te verkrijgen is. Bij de woorden van den Schrijver: ‘Hij (de ware Christen) weet, dat zijne heiligheid zijne verzoening met God niet voorafgaat en er de oorzaak van is, maar op dezelve volgt en er de vrucht van is; in 't kort, dat hij door het geloof in christus alleen voor God geregtvaardigd
wordt,’ moeten wij waarschuwen voor misverstand; want het geloof is de wortel en het begin van alle heiliging; immers berouw en verfoeijing van de zonde, enz. gaan, gelijk de Schrijver in eene noot voorzigtiglijk aanmerkt, altijd met het regte geloof gepaard, en deze komen in eene onheilige ziel niet op. Dus, zouden wij zeggen, ontstaan geloof en heiliging gelijktijdig, en zonder heiliging zal immers niemand den Heere zien, Hebr. XII:14. Wij vatten des Schrijvers meening wel, maar keuren zijne uitdrukking niet goed. - Vervolgens prijst de

{==10==} {>>pagina-aanduiding<<}
Schrijver de veelvoudige nuttigheid van het zien op jezus, als het éénige middel tot volmaking.
Hoofddeel V. Over de voortreffelijkheid van het Christendom in zekere belangrijke bijzonderheden. Bewijs, hetwelk daarin vervat is, voor deszelfs Goddelijken oorsprong. Deze bijzonderheden worden in het oppervlakkig stelsel des naam-Chistendoms niet gevonden. Tot dezelve behoort de volmaakte overeenstemming tusschen de leerstukken en de beoefenende voorschriften van het Christendom, die het gewone oog zoo vaak ontgaan. Eene andere voortreffelijkheid van het Christendom bestaat daarin, dat hetzelve vorderingen in het zedelijke veel hooger waardeert dan in het wetenschappelijke, en deszelfs volgers liever tot de hoogste deugd dan tot de hoogste kennis opleidt. Eindelijk zijn de voorschriften van het Christendom van onvergelijkelijke waarde.
Hoofddeel VI. Kort onderzoek naar den tegenwoordigen toestand des Christendoms in dit land (Engeland), benevens eenige der oorzaken, die tot deszelfs zorgelijke omstandigheden aanleiding gegeven hebben. Deszelfs aanbelang voor ons (Engelschen) als staatkundige maatschappij; en toepasselijke wenken, uit het voorgedragene ontleend. Tot dus verre heeft de Schrijver het te doen gehad met belijders des Christendoms, ten aanzien hunner heerschende denkbeelden; nu beschouwt hij den staat des Christendoms in zijn land in het algemeen. Hij vindt dien niet gunstig, en den grond van godsdienstverval in de rust en welvaart, door Engeland genoten. Hij vergelijkt den tegenwoordigen tijd met den voorgaanden, en geeft eene korte schets van de voortgangen der afwijking van het Christendom, en de kenteekenen, die het bewijzen. De vooruitzigten des Schrijvers zijn dus niet min duister. Veel in deze redenering past ook op ons land, als land van koophandel en rijkdom.
Hoofddeel VII. Afdeeling I. Praktikale wenken voor verschillende soort van lieden. Afdeeling II. Raad aan sommigen, die belijdenis doen van hunne volkomene instemming met de grondleer van het Christendom. Die

{==11==} {>>pagina-aanduiding<<}
wenken en deze raad zijn van zeer groot belang. Afdeeling III. Korte aanmerkingen, gerigt tot twijfelaars en Unitarissen. Uit de natuurlijke geschiedenis van het ongeloof wordt deszelfs ongegrondheid zeer juist bewezen, en betoogd, dat de Unitarissen hun grootste voordeel daaruit ontleenen, dat zij de aanvallers zijn. Afdeeling IV. Raad aan ware Christenen, uit de tijdsomstandigheden ontleend. Deze ware Christenen zijn, naar het gevoelen des Schrijvers, de leden der nationale kerk van Engeland. Hun worden voorgeschreven regelen des gedrags, noodzakelijk ter schraging van een rijk, hetwelk alle teekenen draagt van een, dat zijnen val nadert.
Het warm godsdienstige hart des Schrijvers wettigt hem ten volle, in dit werk als Godsdienstleeraar op te treden. (Ook de Vertaler is, naar de voorrede, geen Geestelijke, en wij zien met vermaak ook leeken voor den Godsdienst des Bijbels werken.) Wij vinden zijne stellingen volkomen bijbelsch. Hij is ernstig, door en door ernstig; maar wij vermeten ons niet te zeggen, te ernstig, want hij is ver van sombere dweeperij en vreugdehaat. Hij is vaak wijdloopig in de uitwerking zijner stelling, en valt ook wel in herhalingen; maar de ernstige man wil alles van alle zijden bezien, vindt zich gedrongen, waar hij afkeuren moest, ook het tegenovergesteld gemoedsbestaan te schetsen, de middelen aan te wijzen, hoe men er toe komt, en alle mogelijke tegenbedenkingen te ontmoeten; en wij kunnen zeggen, dat wij het werk, niettegenstaande die wijdloopigheid, welke soms halve, ja wel geheele predikatiën oplevert, met genoegen hebben gelezen, daar de stijl warm en vloeijend, en ook de vertaling goed is. Wij wenschen dit boek menigvuldig in handen van hen, die door stand of vermogen in zoo veel gevaar staan van verkoeling in echt christelijke beginselen, en van zelfmisleiding, die van den ernst en de naauwgezetheid afkeerig maakt, en opleidt tot den tegenstrijdigen dienst van God en den Mammon - van allen, die meenen,

{==12==} {>>pagina-aanduiding<<}
dat de verpligtende kracht des Christendoms met een woord kan ontzenuwd worden. Wij prijzen het jongen Predikanten aan, die uit dit werk de beginselen van naam-Christenen in derzelver zamenhang kunnen leeren kennen en bestrijden. Dat dit werk, in of omtrent 1792 in het licht verschenen, in 1815 in Engeland deszelfs elfde uitgaaf beleefd heeft, naar welke deze vertaling is, mag aan onze aanprijzing klem bijzetten.


Verbastering in het Christendom bij deszelfs Bedienaren. Door E.C.L. Te Gorinchem, bij T. Horneer. 1818. In kl. 8vo. 42 Bl. f :-5-8

Wanneer men ziet, dat het door gierigheid met gemaakte woorden eene koopmanschap van de Gemeente maken de misdaad is, waartegen de Schrijver van dit boekje ijvert, denkt men aanstonds, dat het tegen zielmissen, biecht, aflaat, en wat meer van dien aard zij, bij de Roomsch-katholijke Christenen, gerigt is. Evenwel is het ons duidelijk, dat van dit een en ander slechts gemeld wordt, omdat de Schrijver daar te dezer gelegenheid niet wel van zwijgen kon, alhoewel zijn hoofd-, zoo niet éénig doel was, sommige Predikanten bij het Kerkgenootschap der Hervormden eens, zoo als men zegt, te vegen, van welke hij meent te weten, dat zij zoodanig eenen schandelijken handel drijven, bij eene beroeping naar elders de tegenwoordige en roepende Gemeente tegen elkander latende loven en bieden, en zulks met schijnheilig vertoon van gemoedsbezwaar, om den wil des Heeren te weten, en voorgewende gebeden en verzuchtingen om ontdekking, wat God besloten heeft in zijnen raad! - Hiervan worden verscheidene bijzonderheden genoemd, en de Schrijver had, onzes inziens, maar wèl gedaan, als hij namen genoemd had, in vooronderstelling namelijk, dat hij die schandelijke daadzaken bewijzen kan; en,

{==13==} {>>pagina-aanduiding<<}
hij moge dan een Christen-Leeraar of een Christen-Lidmaat zijn, zoo hij het niet kan, zal zijn geweten hem zeggen, waarvoor men hem houden moet. - Als middelen tegen het schandelijk bedrijf geeft hij op: een verbod tegen eene herhaalde beroeping van denzelfden Leeraar in dezelfde vacature (dit zal, meenen wij, zijne bedoeling zijn); een verbod aan de Gemeenten, om staande het beroep eenig aanbod in geld of andere zaken te doen, en aan de Leeraren, om soortgelijk aanbod aan te nemen, of toe te staan, dat het door iemand, op wien zij betrekking hadden, wierde aangenomen, hetgeen hij met simonie, tegen welke nog altijd de bekende eed gevorderd wordt, wenscht te zien gelijk gesteld; en eindelijk verlangt hij eene aanzienlijke vermeerdering der inkomsten, aan het Predikantsambt verknocht, hetwelk zeker het beste behoedmiddel wezen zou tegen te groote verzoeking in dezen, en het schandelijk bedrijf (voorondersteld dat het plaats hebbe) nog meer zou doen verfoeijen door iederen weldenkenden. Daar wij voor ons het laatstgenoemde middel, immers in zoo ver het eenigzins voldoende kon gerekend worden, voor eenen geruimen tijd nog onder de pia vota rekenen, hebben wij bij het voorgestelde verbod, en de uitbreiding van gemelden eed, een weinig uit te zonderen; hoezeer wij schijnheilig vertoon, en dat tegen over elkander loven en bieden, niet minder, dan de Schrijver, verachten. Maar wij kennen waardige, edelaardige mannen, die er dadelijk bij een beroep rondborstig voor uitkomen, dat zij hunne tegenwoordige standplaats, welke zij anders verre verkiezen zouden, verlaten zullen, en verlaten moeten, tenzij hunne inkomsten aldaar voor het minst aan die der roepende Gemeente wierden gelijk gebragt; en wij zien niet in, waarom eene vermogende Gemeente, in zoodanig geval, niet zou mogen doen, hetgeen dezelve reeds lang, en zonder zoodanig eene
aanleiding, had behooren te doen, en vinden er volstrekt geene laagheid in, dat de Predikant zoodanig aanbod alsdan aanneemt, al

{==14==} {>>pagina-aanduiding<<}
is hij dan ook - door vroegere ondervinding van andere Ambtsbroeders geleerd - genoodzaakt, zwart op wit te eischen, alvorens hij zich op nieuws verbinden kan. Wij kennen waardige Leeraars, die, bij gelegenheid eener voordeelige beroeping, edelmoedig ieder hun persoonlijk gedaan aanbod weigerden, tenzij men even zeer voor hunne niet beroepene Ambtgenooten zorgde, en die daardoor de Gemeente tot haren pligt hebben gebragt; - wij kennen daarenboven, en moeten het te dezer gelegenheid tot eer der bediening zeggen, mannen, in eenigzins ruimere omstandigheden, en wien het verhuizen, om ieder het zijne te kunnen geven, alzoo niet ten pligt was, die vriendelijk, maar standvastig, ruime aanbiedingen door hunne Gemeente, welke zij echter niet wilden verlaten, afwezen, en volstrekt niets aannamen, dan eene kleine gedachtenis; en ook de zoodanigen, die, hoezeer door nood gedrukt, ieder aanbod afwezen, omdat het niet kon gevonden worden, dan uit een fonds voor noodlijdenden, of door bijdragen, ook van den zeer weinig gegoeden. Ja, wij kennen waardige mannen, die aanzienlijke voordeelen bij eene roepende Gemeente afsloegen, eeniglijk uit liefde en gemoedelijke trouw voor hunne kleene en arme Gemeente, waar zij jaren aaneen hunne sobere bete met zorg en kommer aten. - De Schrijver zal buiten twijfel deze onze ondervinding niet tegenspreken; zij is ook gewisselijk de zijne, en hij heeft het kennelijk slechts tegen enkelen gemunt. - Wij hopen, dat het waakzaam toezigt en de gemoedelijke trouw der Kerkbesturen van den leerstoel al de zoodanigen weren zal, die kennelijk het eerwaardig ambt alleen als eene kostwinning begeeren, en wier kunde en bevoegdheid doorgaans gelijk staan met deze hunne onedelmoedige bedoeling; en die dan, luide toejuiching vindende, (gelijk het uit dit boekje schijnt) door eigene domheid, en den daardoor verworvenen naam van ernstige, regtzinnige,
gemoedelijke en vrome herders, bij eene domme menigte, door zich laaghartig te schikken naar den bedorve-
{==15==} {>>pagina-aanduiding<<}
nen smaak van eenige dweepers, de geschikte voorwerpen zijn voor de bedoelde speculatie, en door klinkenden aandrang te winnen. Wanneer de menschen de gezonde woorden der waarheid niet kunnen verdragen, maar zich Leeraars zoeken naar eigene zinnelijkheid, is het éénige behoedmiddel, dat er geene Leeraren meer zijn naar deze hunne zinnelijkheid. Eene wet intusschen, dat, terstond bij eene vacature, en alvorens iemand bijzonder genoemd werd, de Gemeente bepalen moest, of en wat zij ter verbetering van het traktement van eenen nieuwen Leeraar kon en wilde bijdragen, en een stellig voor nul en van onwaarde verklaren van iedere daar boven gaande verbindtenis, ware misschien inmiddels nog een, hoewel niet volkomen genoegzaam, echter meest werkzaam middel, om de bedoelde ergernissen te weren.





Adolphi IJpeij, A.L.M. Phil. et Med. Doctoris medicinae in Academia Lugduno Batava Professoris ordinarii Principia anatomico-physiologica. Lugd. Batav. apud J.W. van Leeuwen. 1817. XX & 463 pp. 8vo. maj. d.i. Ontleed-natuurkundige Grondbeginselen, enz. f 3-18-:

De werkzame man, aan wiens pen de natuur- en geneeskundige wetenschappen in ons vaderland reeds zoo menig boekdeel verschuldigd zijn, biedt der geleerde wereld weder eene nieuwe vrucht van zijne vlijt aan, in deze grondbeginselen van de ontleed- en natuurkunde des menschelijken ligchaams, welke wij geenszins als eene nieuwe uitgave van een, reeds vóór vele jaren, door hem uitgegeven geschrift, maar als een nieuw werk moeten aanmerken, en dus ook, als zoodanig, aan onze lezers willen doen kennen. Dit werk dan is in vijf hoofdafdeelingen of boeken verdeeld, waarvan het eerste ons de vaste en vloeibare deelen des lig-
{==16==} {>>pagina-aanduiding<<}
chaams, in het algemeen, doet kennen, handelende, in het eerste hoofdstuk, na het onderwerp (ontleeden natuurkunde van den mensch) bepaald te hebben, over het leven, over de werkingen en het maaksel des ligchaams in het algemeen, vervolgens over de vliezen, en in het bijzonder, als de grondslag derzelve, het celweefsel, besluitende met het vet, hetwelk wij in dat celweefsel vinden. Het tweede hoofdstuk spreekt van de grondstoffen (elementa) des ligchaams, waardoor de geleerde ijpeij echter niet de uiterste grondstoffen, waarin de scheikunde het dierlijk ligchaam ontbindt, maar de reeds meer zamengestelde zoogenaamde naaste bestanddeelen van hetzelve verstaat. In het derde hoofdstuk spreekt hij dan over de sappen, echter niet over alle, maar bepaaldelijk over de chijl en het bloed; terwijl hij de behandeling der overige, tot nadere gelegenheid, daarlaat.
Dit eerste boek bevat dus, zoo het schijnt, voornamelijk de algemeene gronden der wetenschap, en dan vervolgens, wat men op eene andere plaats niet wel brengen kon, b.v. het vet en de temperamenten. Elk der vier volgende boeken loopt nu over eene der vier hoofdwerkingen, en alles, wat daartoe te brengen is; het tweede over de levenswerkingen (functiones vitales), het derde over de dierlijke werkingen (functiones animales), het vierde over de natuurlijke werkingen (functiones naturales), en eindelijk het vijfde over de geslachtswerkingen (functiones genitales). Onze lezers zullen wel weten, dat er tegen deze verdeeling vrij wat te zeggen valt. Maar zouden zij er nog wel iets op hebben aan te merken, na het meesterlijk gebruik, hetwelk onze schrijver er van maakt? - wanneer zij de werking der watervaten, der afscheidingswerktuigen, benevens stem en spraak, onder die werkingen vinden opgeteld, welke het naast met het leven in verband staan? wanneer zij de huiduitwaseming midden onder de werking der zintuigen vinden staan, en de af-
{==17==} {>>pagina-aanduiding<<}
scheiding der gal, der pis afgezonderd van de overige afscheidingen?
Hieruit kunnen wij den geest der orde opmaken, welke den Hoogleeraar in deszelfs nasporingen geleid heeft. Of horatius die orde duidelijk zoude genoemd hebben? - Doch wij moeten onze lezers ook met eenige der hoofdstellingen dezes werks bekend maken. Al aanstonds zien wij, bl. 2, het leven, hetwelk de schrijver eerst, te regt, als een verschijnsel beschouwt, aangemerkt als eene hoedanigheid, en zoo doende den grond van het verschijnsel met het verschijnsel zelf verwisseld. - Vervolgens schijnt ijpeij in de redelijke ziel des menschen de reden van deszelfs voortreffelijker leven te zoeken; hoewel wij niet inzien, wat de rede gemeens heeft met eene kracht, waardoor ons ligchaam aan de Natuur en scheikundige wetten onttrokken wordt. En nadat daarop, als in het voorbijgaan, het onderscheid tusschen den mensch en de apen is aangetoond, leert ijpeij ons, dat het leven zich voornamelijk op vierderlei wijze doet kennen: door de beweging der sappen, door de gevoeligheid van het zenuwgestel, door de zamentrekkingskracht en spanning van al de vaste deelen, en eindelijk door de zamentrekking der spiervezel door aangebragte prikkels, of door de bevelen der ziel, welke men prikkelbaarheid noemt. Dit zamen vereenigd is opwekbaarheid. Hier zoude men kunnen vragen, of de beweging der sappen niet afhangt van die der vaste deelen? of, hetgene van alle deelen geldt, niet behoort genoemd te worden, voordat men spreekt van hetgene bijzondere deelen aangaat? of men van een verschijnsel kan zeggen, dat het zich in eene kracht openbaart? Men zoude kunnen vragen, of men, van het leven sprekende, niet spreken moet van de eigenschap, die hetzelve, of het beginsel, waarvan het afhangt, heeft, om zich mede te deelen?
waardoor de doode, doch levensvatbare stof, in het levend ligchaam opgenomen, eindelijk deel aan het leven krijgt. - Doch laat ons verder gaan. Van de vliezen (bl. 16.) sprekende, verwaar-
{==18==} {>>pagina-aanduiding<<}
digt de schrijver de keurige onderscheiding van den beroemden bichat naauwelijks met een woord, en toch wordt daardoor zoo veel opgehelderd. - Van het bloed sprekende, schrijft hij, bl. 36, de roode kleur van hetzelve bijna gaaf aan het ijzer toe, zonder eens van de proeven van brandes te gewagen, welke daaromtrent toch een' gegronden twijfel doen ontstaan. - De dierlijke warmte, d.i. de eigene temperatuur des dierlijken ligchaams, wordt, volgens hem, bl. 128, alleen door de ademhaling veroorzaakt. Zoodat dan de natuur alleen op vermeerdering van warmte bedacht is geweest, en niet tevens, om steeds ene gelijkmatige temperatuur te onderhouden, ook op vermindering, waartoe vooral de huiduitwaseming veel toebrengt, welke dus niet minder noodig is tot behoud dier eigene temperatuur, dan de werking der longen. Vreemd is het ook, dat, bl. 129, in die verwekking van dierlijke warmte bijna alleen, althans voornamelijk, het nut der ademhaling gesteld wordt; daar toch elders duidelijk wordt gezegd, dat er bij de uitademing koolstofzuur en waterdeelen ontlast worden. Zoude die ontlasting dan slechts iets bijkomends en van minder belang wezen? Wij gelooven het tegendeel. Het bloed, van zijne koolstof verliezende, schijnt geschikter te worden voor prikkeling en voeding. Vezelstof is, ingevolge de proeven van fourcroy en anderen, het dierlijk bestanddeel, waarin het minst koolstof is, en is tevens datgene, waaruit de vaste deelen vooral onmiddellijk gevormd worden. Door de ademhaling worden andere bestanddeelen, vooral gelei en eiwit, in vezelstof veranderd, en dus geschikter gemaakt ter vastwording. En de dagelijksche ondervinding leert, hoe veel de ademhaling tot de voeding afdoet, en hoe
zeer het verblijf in eene zuivere lucht deze laatste bevordert. - Bij de opgave van het inwendig maaksel der zenuwen, bl. 183, zien wij geen gewag gemaakt van de ontdekkingen van reil in dit stuk, blijvende ijpeij bij die van fontana staan; en bij de werking der zenuwen is niets gezegd van de zeer opmerkelijke proe

{==19==} {>>pagina-aanduiding<<}
ven van den grooten humboldt en anderen, waardoor het gevoelen derzulken, welke eene fijne, zich op de wijze der onweegbare stoffen verspreidende, vloeistof in de zenuwen aannemen, tot meer dan beuzelarij (zoo als onze Professor het gelieft te noemen) verheven wordt. - IJpeij schijnt voorts (bl. 224) geen acht geslagen te hebben op hetgene toch in de Annales de Chimie, (t. 90. p. 188 suiv. t. 92. p. 33 s.) gevonden wordt, dat, namelijk, seguin de opslorping van onze huid, in gewone gevallen, zoo groot niet bevonden heeft. De werking der kwikzalven, waardoor de opperhuid verweekt en de huid bijzonder geprikkeld wordt, bewijst hier weinig. - Bl. 273. beweert ijpeij, dat de spiervezel geene, van de zenuwvezel onafhankelijke, prikkelbaarheid (irritabilitas) heeft; en, daar hij, een weinig vroeger, den goeden sprengel uitlacht, omdat die eene dergelijke kracht in de longen gesteld heeft, zouden wij hier dan welhaast den goeden ijpeij uitlagchen, dat hij, zelf eene zamentrekking in de spiervezel als bijzondere wijziging van het leven aannemende (bl. 3), welke hij daar irritabilitas noemt, zich zelven een weinig schijnt tegen te spreken: want dat die zamentrekking door de zenuwwerking wordt opgewekt, en zonder haar niet, of althans zeer zelden, plaats heeft, bewijst, zouden wij denken, juist een zeker afzonderlijk bestaan, zonder hetwelk toch eene onderlinge betrekking en afhankelijkheid, het eene van het andere, zich niet wel denken laat.
Wij hebben het halve boek doorloopen, maar kunnen gerust verzekeren, dat de andere helft in denzelfden geest gesteld is. Wij moeten er nog alleen bijvoegen, dat het gebrek van aanhaling van platen, bij de ontleedkundige beschrijvingen, het werk voor minkundigen bijna onbruikbaar maakt; maar dat het daarentegen, wat het scheikundige aangaat, veel bevat, dat men elders niet vindt.



{==20==} {>>pagina-aanduiding<<}

Reizen op en Beschrijving van de Goudkust van Guinea, voorzien met de noodige Ophelderingen, Journalen, Kaart, Platen en Bewijzen; gedurende een lang verblijf aldaar opgezameld, en grootendeels zelve gezien, ondervonden en bijeengebragt, door J.A. de Marrée, Oud-Fiscaal en teruggekeerd algemeen Secretaris en Translateur der Engelsche Taal, in dienst van het Nederlandsch Gouvernement. Te 's Gravenhage en Amsterdam, bij de Gebroeders van Cleef. 1817. Iste Deel. In gr. 8vo. VIII en 289 Bl. f 3-12-:

De Goudkust van Guinea heeft sedert eenigen tijd de aandacht gewekt, doordien zij het verblijf van, en ondergeschikt is geworden aan eenen man, die, in een ander gedeelte der wereld tevens door groote hervormingen bekend, en van overmatige gestrengheid, ja wreedheid beschuldigd, ook in dat gedeelte der wereld eene groote verandering scheen te zullen bewerken, toen de vernielende luchtstreek ook hem in het graf sleepte. Een naauwkeurig berigt van een' ooggetuige omtrent dit gewest, hetwelk door velen voor zoo vele verbeteringen wordt vatbaar gekeurd, kan dus niet anders dan het publiek aangenaam wezen; te meer, daar de Nederlandsche bezittingen op die kust over het algemeen zoo weinig bekend zijn. De Heer de marrée, oud Nederlandsch ambtenaar op dezelve, levert ons in dit werk eene belangrijke bijdrage tot de algemeene Volkenkunde zoo wel, als tot de plaatselijke kennis van dat gedeelte van Afrika, weleer het middelpunt en de hoofdzetel van den slavenhandel. Sedert bosman's bekende, en in dien tijd algemeen geachte reis, herinneren wij ons geene beschrijving derzelve door eenen Nederlander; die dus, na zoo veel verandering der betrekkelijke magt van de onderscheidene Europesche Staten, eene behoefte geworden was. Zelfs de voortreffelijke

{==21==} {>>pagina-aanduiding<<}
zimmermann, hoe uitmuntend in zijne algemeene behandeling der inwoners en natuurverschijnselen, is in de topographische en statistische bijzonderheden, die hier vooral voor den Nederlander van belang zijn, vrij mager.
Het ware echter te wenschen geweest, dat de Heer de marrée zijn belangrijk werk, eer hij zulks ter perse gaf, door een' deskundigen had laten doorzien, en de vreemde zegswijzen, waaraan een lang verblijf buiten 's lands, en gemeenzaamheid met de Engelsche taal, hem natuurlijk moest blootstellen, had doen verbeteren. Immers deze uitdrukkingen en zegswijzen zijn in dit boek in geen gering aantal, en belemmeren te meermalen de duidelijkheid, om nu niet eens van de bastaardwoorden te spreken, die men op elke bladzijde in overvloed aantreft. Wij zullen hiervan, op het slot onzer beoordeeling, eenige bewijzen bijbrengen.
Gunstig is, over het algemeen, de Schrijver noch voor het klimaat, noch voor de inwoners gestemd. Het eerste is, naar zijne verzekering, bij uitstek vernielend, zóó zelfs, dat het niet geschikt is voor menschen, geboren en opgevoed onder eene geheel andere luchtstreek, en dat er van de vijf menschen slechts één zes jaren na zijne aankomst in leven is. De hette vooral moet in het gestel des Europeaans verwoestingen aanrigten: de onophoudelijke dorst, die drinken begeert, hetwelk verzwakking der maag bewerkt; de prikkelende middelen, die men bezigt om de verzwakking voor te komen, en die de ingewanden blootstellen, enz. dit alles baart, zelfs bij eene matige leefwijze, eene verslapping en eindelijke slooping der geheele machine (bl. 15, 16.) De ligging van dit gewest, aan het vlakke en veelal zandige strand, dat aan het Zuiden en dus aan al de stralen der keerkringszon blootstaat, die ook van het achterwaarts (ten Noorden) gelegene gebergte teruggekaatst worden, geeft genoegzame reden voor die buitengemeene hette. Doch deze - in het heetst van den zomer door den ongezonden regentijd afgewisseld -

{==22==} {>>pagina-aanduiding<<}
moge voor het meer ontwikkelde dierlijke leven schadelijk zijn, de groei der planten wordt door deze vereeniging of afwisseling van hette en vocht zóó bevorderd, dat alle naauwe paden, zoo die niet worden opengehouden, digt groeijen, alles in, door en op elkander wast, de aarde met eene bedding van groen overtogen schijnt, en de voetganger geen' stap kan doen ter zijde der wateren, welke zich door dit kreupelbosch alleen een' doortogt kunnen banen (bl. 5). Het goud wordt hier meermalen onvervalscht op de oppervlakte der aarde gevonden (bl. 7). Maar juist deze milde giften der Natuur werken bij den ingezeten, die alles heeft, wat hij tot levensonderhoud behoeft, eene traagheid, loomheid en lafheid, met wreedheid gepaard, (dit ziet men te meermalen vereenigd) waarvan de Schrijver verscheidene stalen opgeeft. Hij weidt voornamelijk uit over de twistzucht, de verkleefdheid aan sterken drank, het bijgeloof, het gebrek aan weetlust, de grove zinnelijkheid en de bedriegelijkheid der Negers, tegen welk menschenras hij ongemeen is ingenomen. Het schijnt bijna, alsof de Schrijver hiermede ten minste eenige der gruweldaden, welke men wel eens tegen de Negers gepleegd heeft, wil verschoonen; althans op bl. 180 wordt, geheel zonder afkeuring, eene verraderij van den Engelschman thomas norris verhaald, die, wel is waar, door eene opligting en driedaagsche gevangenis getergd was, maar naderhand alles scheen vergeten te hebben, tot hij onverhoeds al de Negers in het dorp Tandum-Querri, waarvan toch gewis slechts eenigen schuldig waren, met schroot deed beschieten, een aantal dus van het leven beroofde, en anderen uit hunne haardsteden verdreef. Is deze wraak voor Christenen, voor beschaafde Europeërs, niet veel verfoeijelijker, dan de misdaad der onkundige Negers? En van
dezen, ja van eenen nog veel schandelijker aard, zonder eenige terging, hebben de Europeërs zoo vele daden gepleegd, die de Negers, wanneer zij Geschiedschrijvers hadden, regt zouden

{==23==} {>>pagina-aanduiding<<}
geven, ons voor het schuim der Aarde, voor schrandere Duivels te verklaren. Men zie slechts zimmermann's boven aangehaalde werk. Op bl. 208 van het voor ons liggende boek verhaalt de Schrijver toch ook daadzaken ten voordeele der Negers, die ons eenigen hunner van de beminnelijkste zijde doen kennen. Zekere otto, een Hollandsche Neger onder het Fort Crevecoeur te Accra, stond onze Natie, bij de verdediging dier sterkte tegen de Engelschen, niet slechts getrouwelijk bij, maar wees ook de aanbiedingen der laatsten, die hem voor het verkoopen der vesting eene aanzienlijke belooning toezeiden, standvastig van de hand; verleende den dapperen auchard, verdediger van Accra, herbergzaamheid, tot hij bij de Denen eene betere schuilplaats kon vinden; weigerde vervolgens alle vleijende aanzoeken van den Deenschen Bevelhebber, om deszelfs vlag op te steken, met deze voortreffelijke taal: ‘Ik ben een Hollandsch onderdaan; ik moet den tijd afwachten, wanneer de blanken vrede maken, die mij dan zal overtuigen, of de Hollanders het fort weêrom krijgen, of niet; ik kan alzoo vóór dezen tijd geene andere vlag aannemen; desniettegenstaande wil ik zoo ondankbaar niet zijn, dat ik u niet in alle gevallen, in dien tusschentijd, zoude dienen’ (bl. 210). Bedekt zulk een karaktertrek van een' Neger niet eene menigte van zonden zijns Volks? Ook de Heer de marrée is onpartijdig genoeg, om, daardoor weggesleept, uit te roepen (bl. 208): ‘Zoude men wel zulke goedhartige en getrouwe menschen onder de Negers op de kust gelooven aan te treffen? De naam Heiden geeft ons somtijds een geheel valsch denkbeeld van diegenen, welke geene
geloofsgenooten van ons zijn, en brengt ons menigwerf tot de dwaling, van te gelooven, dat, buiten de zoogenaamde Christenen, geen eerlijk mensch meer in de wereld gevonden wordt.’ En op bl. 189: ‘Er behoort, om met deze menschen

{==24==} {>>pagina-aanduiding<<}
om te gaan, juist geen geweld of tirannij. Zij dragen de erkentenis van goed en kwaad, van belooning en straf, even zoo wel met zich om, en soms beter, dan eenige blanken; het smart mij zulks te moeten zeggen: doch zij verlangen, en met regt, dat deze, als meer verhevene schepselen, hun in dat goede voorgaan: nemende anderzins in het kwade ook het voorbeeld ter navolging. En ik durf openlijk verklaren, dat, daar ik mij eenmaal voor den geest had gesteld, die menschen door overtuiging, goedheid en billijkheid, zonder knevelarij, aan mij te verknochten, ik onder hen meerder vertrouwen bezat, meer veilig was, en meer van hen kon gedaan krijgen, dan diegene, die zich dan door hunne magt, dan door hunne milddadigheid, dan door hunne zwakheid, en dan door hunne ongepaste gemeenzaamheid, onkundig met den aard der Negers, in derzelver gunst wenschten te dringen.’ Moet niet deze ronde verklaring, gevoegd bij nog een treffend blijk van stipte eerlijkheid in de Negers, (op bl. 198) den indruk der lange lijst van ondeugden der Negers, vroeger door den Schrijver opgehangen, aanmerkelijk verzwakken? Voeg hierbij, dat vele der gevallen, hier ten nadeele der Negers geboekt, het onmiddellijk gevolg zijn van den verfoeijelijken Slavenhandel, door eenen nieuweren Engelschen Schrijver te regt ‘de grootste schennis’ genoemd, ‘die immer tegen onze Natuur werd gepleegd,’ en die toch door Europeërs werd aangemoedigd, gekoesterd, en drie eeuwen lang in stand gehouden!
De laatst aangehaalde bijzonderheden omtrent de Negers worden door den Schrijver slechts bij gelegenheid der beschrijving van het land der Fantijnen geboekt, voor welke Natie hij anders alles behalve gunstig is. Immers, na de algemeene beschrijving der Goudkust, bl. 1-39, eene korte schets der geschiedenis van de Hollandsche bezittingen (tot bl. 54), een

{==25==} {>>pagina-aanduiding<<}
overzigt van den handel in slaven, goud en elpenbeen, ter waardering van het voor- of nadeel der kust (tot bl. 73), gaat de Heer de marrée over tot eene bijzondere vermelding der sterkten, door de Nederlanders op die kust, hetzij voorheen, hetzij thans nog, bezet, en geeft bij die gelegenheid ook een verslag van de tusschen deze verspreide Engelsche en Deensche vestingen, beginnende van het westelijke punt, en verder oostwaarts tot het Deensche kasteel Christiaansburg, en de voormaals Hollandsche verschansingen van Tessie, Temma en Penni. Deze Nederlandsche bezittingen zijn nog talrijker, dan wel algemeen bekend is. De westelijkste sterkte is St. Antonij tot Axim, eene der beste (in 1643 aan de Portugezen ontrukt); Hollandia, voorheen Friedrichsburg geheeten, en sedert 1683 eene Brandenburgsche bezitting, totdat het, door dezen, na de bemagtiging door de Negers, aan Nederland verkocht werd; Dorothea tot Accoda (van eene zonderlinge bouworde); vervolgens, achter het Engelsche kasteel Dixcove, de sterkte Batenstein, op een' hoogen ronden berg; Witsen te Taccorary, eene verovering van de ruiter op de Engelschen in 1665, (de eerste dier namen is doorgaans die van de vesting, de tweede van het daaronder gelegene dorp) en waarbij eene natuurlijke, maar naar een kunstwerk zweemende klip verrijst; Oranje te Saccondee, (ook de Engelschen hebben eene faktorij aan die plaats;) St. Sebastiaan te Chama, in
1638 den Portugezen ontnomen, met eene schoone en breede rivier, aan welker zwaar belommerde boorden uitnemend hout voorkano's gehakt wordt; Commanie, met twee naast elkander gelegene sterkten, (het Hollandsche in 1688 gebouwd, hetwelk eerst de Engelschen in 1782 wilde bevechten, doch op een' loozen schrik afhield, en naderhand zelf door de Engelschen genomen werd); het hoofdkasteel St. George d'Elmina, eindelijk waarvan de Schrijver een verslag tot het volgende Deel bespaart; de Engelsche hoofdvesting Cabo Cors (Cape Coast), volgens de kaart reeds in het land der Fantijnen, gelijk het voorgaande in dat der Ahantah's ligt. Cabo Cors is in 1667 bij den vrede van Breda, (niet in 1767, zoo als er, zekerlijk door eene drukfout, staat) aan de Engelschen tegen Cormantijn afgestaan. Nassau te Mouree, in 1782 op eene schandelijke wijze zonder eenige verdediging aan de Engelschen afgestaan; Annamaboe (eene Engelsche vesting, met het magtigste en volkrijkste dorp der

{==26==} {>>pagina-aanduiding<<}
Goudkust); Amsterdam, of Groot en Klein Cormantijn; het Engelsche kasteel Tandum-Querri; Lijdzaamheid te Apam, eene kleine sterkte; Winneba, bij hetwelk suikerriet in het wild groeit, dat weinig slechter is dan het Westindische; de goede Hoop te Berkoe, of eigenlijk Sinjan; Crevecoeur en James-Castle te Accra (het eerste eene Hollandsche, het tweede eene Engelsche bezitting; en eindelijk de Deensche vesting Christiaansburg. Men ziet, dat wij nog verreweg de meeste punten op deze kust in bezit hebben; maar de Schrijver klaagt over gebrek aan bezetting, dat in bosman's tijd bij de Engelschen plaats had. Al die plaatsen worden niet alleen uit een krijgs, maar ook uit een aardrijkskundig oogpunt beschouwd, en de heerlijke, menigmaal boschrijke landschappen tusschenbeiden somtijds vrij schilderachtig beschreven. Het slot van dit Deel maakt een verhaal van den hevigen oorlog der Assiantijnen, eene magtige binnenlandsche Natie, (die reeds bosman kende, en hunnen vernielenden oorlog tegen die van Diukira vermeldt) tegen de Fantijnen, waarbij de Engelsche vesting te Annamaboe in zeer groot gevaar kwam, en het dorp onder dezelve geheel verwoest werd.
Ziedaar het doorgaande beloop van dit boek. Wij herhalen den wensch, dat er op de uiterlijke voordragt wat meer, of liever misschien wat minder, zorgvuldigheid besteed ware. Somtijds toch schijnt het, alsof de Schrijver met opzet aan de zinsneden zekere gemaakte deftigheid wil bijzetten, die dan weder krijtend afsteekt bij den meer dan gemeenzamen toon van het vorige en volgende. Op een' anderen tijd (doch slechts éénmaal) overstelpt hij ons met aanhalingen, die hij in de oorspronkelijke talen, zoo wel als overgezet, in den tekst vlecht. Deze plaats, welke men op bl. 39 en 40 vindt, en die tevens van bastaardwoorden krielt, is te lang om mede te deelen: wij doen zulks te minder, omdat sommigen naar dezelve ligtelijk het geheele boek zouden beoordeelen, hetgeen zeer onbillijk zou zijn. Maar, opdat men ons niet van onregtvaardigheid beschuldige, sta hier een bewijs voor de eerste stelling (bl. 34). ‘Hoezeer zij (de Negers) nu, door van het tegendeel overtuigd te zijn, weten, immers behoorden of konden weten, dat dit alles de grofste onwaarheden zijn, (de verdichtselen hunner Priesters) zoo is het mij echter gebleken, dat zij zulks geloofden; dit schijnt eene contradictie in zich te bevatten, en evenwel

{==27==} {>>pagina-aanduiding<<}
bevestigd de ondervinding de waarheid van hetzelve; doch het is, volgens mijn inzien, enkel en alleen hieraan toe te schrijven, dat daar hunne denkingen zich zoo bekrompen en alleen tot zigtbare en tastbare voor en onderwerpen bepalen, het alles stil staat wanneer het daar boven loopt, en het met hun verstandelijk of het onafscheidelijk beginsel eens zedelijk wezen, zonder het welke de mensch ophoud mensch te zijn, alsdan geschapen staat, als met het physike amusante daar de eigenaar of overwinnaar, naar hun denkbeeld, volkomen meester van is.’ Welk eene gewrongenheid en duisterheid! en toch ziet men, dat er moeite aan het bouwen van dezen volzin besteed is. Op bl. bl. 247 vinden wij eenen Anglicismus: De Gouverneur zag nu angstvallig uit voor een beslissend antwoord, in plaats van naar. Ook elders is het werk niet vrij van dergelijke vreemde spreekwijzen; zoo als bl. 249: Op den 14 Junij, een sterk Corps, (inderdaad meestal het geheel van het Kromvolk) marcheerden uit; voor: Op den 14 Junij marcheerde een sterk Corps, zekerlijk bijna de geheele bevolking, enz. Nog vinden wij: de meest voorzigtigste maatregelen (bl. 24.) Op den volgenden dag een tafereel, vol van de verschrikkelijkheid des oorlogs, vertoonde zich geheele hoopen van doden en gewonden rondom de muren, enz. (bl. 254.) Men ziet, hoe hier, op de Engelsche wijze, en zekerlijk door lange gemeenzaamheid met de Engelsche taal, het werkwoord achter het zelfstandige naamwoord geplaatst is. Tot nu toe zijn wij beurtelings met Gallicismen en Germanismen geplaagd
geworden. Zou nu een kwaad gestarnte onze landgenooten uit de Volkplantingen (gelijk onlangs ook met een ander, doch beter geschreven werk het geval was) aanzetten, om ons met tot nog toe weinig gevreesde uitdrukkingen van Engelsche fabrijk te verrijken? O! laten die geschenken onzer naburen maar wegblijven! Wij hebben aan de werken hunner handen genoeg.









{==28==} {>>pagina-aanduiding<<}

Reize door een gedeelte van Duitschland, Zwitserland, Italië en het zuiden van Frankrijk naar Parijs. - Herinneringen uit de gedenkwaardige jaren 1813, 1814 en 1815. - Naar het Hoogduitsch van J.G.C. Kiesewetter, Hoogleeraar in de Wijsbegeerte te Berlijn. IIIde Deel. Te Leeuwarden, bij Steenbergen van Goor. 1818. In gr. 8vo. 360 Bl. f 3-6:

Na het breed en aanprijzend verslag, hetwelk wij van de twee eerste deelen dezes werks gegeven hebben, mogen wij ons, ten aanzien van dit derde en laatste, bekorten. - Wij nemen niets terug van den lof, welken wij aan den Schrijver gaven; doch twijfelen echter, of dit deel wel aan al zijne lezers hetzelfde genoegen zal verschaffen, als de vorigen. Van eigenlijk gezegd reizen komt er nu niets in. Wij bevinden ons altijd met den Hoogleeraar te Parijs, en bezien er met hem het merkwaardige; doch hij voert ons dikwijls, al verhalende, naar Rome, naar Londen, of naar elders, waar hij iets dergelijks gezien of opgemerkt heeft, als in Frankrijks hoofdstad, over, en brengt dan het een en ander in vergelijking, hetgeen natuurlijk voor alle lezers niet even onderhoudend en belangrijk is. Alleen in den 56sten of laatsten en kortsten brief reizen wij met hem naar Frankfort aan den Mein; doch die togt levert niets van belang op, en het verhaal van denzelven schijnt slechts aan het slot gevoegd te zijn, opdat wij den reiziger niet te Parijs verliezen, en hem een eind wegs naar huis geleiden zouden.
Ziet hier nu, wat men in dit deel ontmoet. - Eene beschrijving van de kerk Notre Dame te Parijs en van de Westminster Abdij en Sint Paulus-kerk te Londen, - van het Pantheon te Parijs en te Rome, en van de Gedenkteekenen in beide de zoo even gemelde Engelsche gestichten, - van het Museum van Fransche Gedenkstukken, en van het Fransch Invaliden huis, en de Hospitalen van Greenwich en Chelsea, - van het Palais Royal, - van de onderaardsche Begraafplaatsen te Parijs, Rome en Napels, - van het Koninklijk Museum van Schilderstukken en Standbeelden, den Plantentuin, het Naturaliën kabinet, de Diergaarde, en het Britsch Museum, - van de Akademiën van Wetenschappen

{==29==} {>>pagina-aanduiding<<}
te Parijs en te Londen, - van de openbare Leerscholen, - de Ecole Polytechnique, de Instituten van Doofstommen en Blinden, en de Dier-Artsenijschool, - van de Fransche en Engelsche Fabrijken en Manufacturen, de Tapijtweverijen der Gobelins, de Porseleinfabrijk te Sèvres, de Geweerfabrijk, de Boekdrukkerij en de Spiegelfabrijk, - van de Pleinen en openbare Gedenkteekenen te Parijs en te Londen, - van de Schouwburgen aldaar, de Panoramaas enz., de Indiaansche Goochelaars, het Engelsch Boxen, enz. Eindelijk eene vergelijking der Parijzenaars en Londenaars, hunne onderscheidene geaardheid, smaak, leefwijs, tafel-étiquette, spijsbereiding, koffijhuizen en gaarkeukens, Assemblées, rijtuigen enz., en, tot slot, des Schrijvers wijsgeerige bedenkingen en aanmerkingen over Godsdienst, geweten, pligt, godsdienstige vrijheid en verdraagzaamheid, en over hetgeen, ten aanzien der laatste, zoo in Frankrijk als Engeland, te berispen is. - Wij behoeven niet te zeggen, dat ook hier alles, voor zoo veel de aard der onderwerpen toelaat, met levendigheid behandeld, en het drooge der stoffe nu en dan, door korte verhalen en kleine anecdoten, veraangenaamd wordt.
Gaarne willen wij nu een staal der schrijfwijze geven, hetwelk wij, in ons vorig verslag, voorwaardelijk beloofd hebben. Wij nemen het uit de beschrijving der Diergaarde, bl. 169 enz. - ‘Het hevig gebrul, dat gij thans hoort, is het donderwoord van den Leeuw: wij naderen de hokken der verscheurende viervoetige dieren. - Welk een magtig dier is de Leeuw! Hoe veel schooner is hij, dan de Leeuwin, door zijne sterke manen, door zijnen breeden kop! Sterker wilt gij, dat ik zeggen zal, niet waar, mijn vriend? Neen! hij is ook schooner. In het gansche gebied der levende natuur is het mannetje niet enkel verhevener, maar ook schooner, dan het wijfje. - En is dit ook zoo bij het menschelijk geslacht? - Ja voorzeker. De apollo van belvedere is schooner, dan de mediceische venus. - Zoudt gij zulk een gevoelen wel in tegenwoordigheid van eenige vrouwen durven uiten? - Waarom niet? Zij zijn toch van hare zegeviering over ons geslacht zeker. Zij zijn het bekoorlijk geslacht, en schoonheid zonder bekoorlijkheid is dood (*).

{==30==} {>>pagina-aanduiding<<}
Moet niet de schoone juno van venus den gordel der bekoorlijkheid borgen, om den Vader der Goden te behagen? - Zie, hoe gerust de Aziatische Leeuw aldaar ligt. Hij is van zijne kracht bewust. - Indien hij vrij ware, en men hem tot den strijd uitdaagde, hoe geheel anders zou hij verschijnen! Van moed zou zijn oog schitteren, hetwelk thans slaapdronken is; vol begeerte tot den strijd, zou hij de sterke manen schudden, en met zijnen geweldigen staart vol kracht rondom zich slaan. Zoo zien wij hem slechts half, slechts een bijna levenloos beeld van hem. - Wilt gij weten, welk een Hondje het is, dat gij daar naast den Leeuw ziet zitten? Het is de kleine vriend van den magtigen. Een jongen wierp hetzelve, eenige jaren geleden, in de kooi, om er zich mede te vermaken, hoe de Leeuw het verschouren zou. Toen de Leeuw woedend op het beest losvoer, vlugtte het arme diertje bevend in een' hoek. De Leeuw bedacht zich: hij had medelijden met den zwakken vreesachtigen, en het medelijden ging in vriendschap over. Zie slechts, hoe trotsch de kleine gunsteling is op de genade van zijnen magtigen beschermer; hoe hij hem plaagt, aanblaft, tegen hem opspringt, hem aan de manen trekt, en hoe geduldig de Leeuw dit alles verdraagt, in het gevoel zijner kracht! Thans maakt het de kleine schelm hem een weinig te erg; hij heeft hem te sterk aan de manen getrokken. De Leeuw maakt eene ligte beweging met het hoofd, en de kleine kwelgeest ligt ver van hem op den grond; maar hij keert terstond weder terug, en vangt op nieuw zijn spel aan. - De leidsman verhaalt, dat de Hond eens, ziek zijnde, niet wilde eten, maar stil bleef liggen, waarop de Leeuw, in het eerst, alies had aangewend, om zijnen vriend op te beuren, en, toen hij zich hiertoe niet in staat bevond, was hij ook stil geworden, had somwijlen wanhopig gebruld, en was niet eer weder bedaard, dan toen het Hondje genezen was.’
Kluchtig is, op bl. 173, het verhaal van den Zwitserschen Beer, die een' doek grijpt, waarmede men hem lang voor den neus gewaaid had, denzelven in zijn' drinktrog wascht, hem vervolgens om den kop slaat, er mede op en neêr wandelt, enz. - Men moet zich intusschen niet verbeelden, dat alles hier slechts koddig is. Het vrolijke dient alleen tot afwisseling. De stijl is altijd overeenkomstig met de stof,

{==31==} {>>pagina-aanduiding<<}
die verhandeld wordt; en, wil men ernst? men vindt dien, bij de beschouwing der onderaardsche Begraafplaatsen, en in de aanmerkingen over Godsdienst, enz.





Verhandeling over den Oorsprong der Hoeksche en Kabeljaauwsche Twisten, ontleend uit echte, meest onbekende Gedenkstukken, door Mr. J.C. de Jonge, Substitut-Archivarius van het Rijk. Te Leiden, bij H.W. Hazenberg, Jun. 1817. In gr. 8vo. XXXII en 299 Bl. f 2-10-:

De Heer de jonge, tot medehelper van onzen beroemden van wijn, in de zorg voor de oude staatspapieren, benoemd, had zich, reeds vóór zijne benoeming, door de uitgave en verbetering van eenige onbekende diplomata, dien post waardig getoond. Thans levert hij ons een nog schooner bewijs zijner bevoegdheid: eene voortreffelijke opheldering van den oorsprong der beroerten, die, anderhalve eeuw lang, onder drie Vorstenhuizen, Holland verscheurden, en op den oever des ondergangs bragten. De Verhandeling des Hoogleeraars tijdeman, door het Zeeuwsche Genootschap met goud bekroond, hield zich meer bezig met, op eene geleerde en scherpzinnige wijze, aan te toooen, waarin men dien oorsprong niet te zoeken hebbe; terwijl de toegang tot de oude Charters dien Heer natuurlijk niet zoo gemeenzaam was als van wijn's medeärbeider, die thans, na eenen noesten arbeid, ons de slotsom zijner veelvuldige nasporingen over dit onderwerp mededeelt, door hem uit vijfderlei bronnen geput, - Kronijken, Charters, Grafelijke Rekeningen, den Regtsgeleerde philippus a leydis, en buitenlandsche Schrijvers. En inderdaad, men ontmoet hier veel nieuws, vele zeer oorspronkelijke en tevens niet gewaagde, maar op hooge historische waarschijnlijkheid gegronde Hypothesen, die ons in de jonge een' waardigen medehelper van van wijn doen kennen. Zelfs is het meeste nieuw: want de Schrijver onderstelt het bekende. - Men weet, dat de oorsprong der Hoeksche en Kabeljaauwsche verdeeldheden onder anderen ook dáárom van zoo veel gewigt is, omdat de belangstelling in dezelve lang na haar einde heeft voortgeduurd, en zelfs de groot de Hoekschen nog als
voorstanders der oude vrijheid

{==32==} {>>pagina-aanduiding<<}
eerbiedigde, terwijl in latere dagen verscheidenen van een ander gevoelen geweest zijn; en in allen gevalle deze twist, als met onze oude Geschiedenis ten allernaauwste verwant, wel eens in deszelfs eerste beginselen diende te worden ontwikkeld.
Vooreerst bewijst de Heer de jonge - gelijk tijdeman - dat men dezen burgertwist niet vóór margaretha en willem V moet zoeken. Het geval met ada en willem I, de moord van floris V. waren van eenen gansch anderen aard. Maar de kostbare Regering van willem IV, de vele Oorlogen, door hem gevoerd, hadden het land in schulden gedompeld; de gedrukte naburen sprongen na zijnen dood uit den band: zoodat het bestuur eener Vrouw, die zich nog buitendien veel in Duitschland moest ophouden, niet dan moeijelijk zijn kon; uit welken hoofde zij niet alleen aan hare Onderdanen zeer gewigtige voorregten schonk, maar ook veel moest steunen op de hulp en den raad van sommige Edelen, waaronder haar Oom beaumont en de Heer van duivenvoorde de voornaamste waren, aan welken laatsten zij ook uitstekende gunsten verleende. Doch haar tweede Zoon, willem, werd, op bewerking van zijnen Vader, Keizer lodewijk, in stede van den oudsten, lodewijk den Romein, tot verbeider of plaatsbekleeder benoemd, (meer of min, zoo als de Heer de jonge meent, tegen dank zijner Moeder) om daardoor het Beijersche Huis nog meer te versterken, alzoo de jonge lodewijk de Poolsche kroon door huwelijk hoopte aan zich te brengen Willem was echter een' geruimen tijd genoodzaakt, zich van den raad der Edelen, vrienden zijner Moeder, te bedienen, als welke wij tot het jaar 1349 bestendig in alle openbare stukken zijner Regering aantreffen. (Over de Geschiedenis der drie jaren van 1346-1349 wordt hier wezenlijk uit oude stukken en rekeningen een geheel nieuw licht verspreid.) Dan, er bestond ook eene minderheid der
Edelen, met name de egmonden, heemskerken, waterlanden, die, meer of min buiten bewind gesteld, en daarover misnoegd, met beide handen de gelegenheid aangrepen, dat margaretha de Graafschappen aan haren Zoon als Landsheer opdroeg, om de anderen uit de gunst van den jongen Graaf te verdringen. Omtrent deze opdragt van Vrouw margareet aan haren Zoon - zoo onverwacht, zoo schijnbaar tegen

{==33==} {>>pagina-aanduiding<<}
hare vorige neigingen en belangen aan - wordt hier volkomen en uitvoerig gestaafd het gevoelen van wagenaar, (Vaderl. Hist. D. III. bl. 275.) dat zulks uit vreeze voor Keizer karel IV, opvolger van haar' Echtgenoot, geschied zij, die, met Engeland en Gulik verbonden, ligtelijk de landen aan een' dier beide Vorsten zou hebben kunnen opdragen, waarvan reeds iedereen sprak. Het was dus hier eene keuze tusschen twee onaangenaamheden, wanneer margaretha liever Holland en Zeeland aan haren tweeden Zoon, dan aan vreemden en vijanden, gunde. Willem's volgend gedrag wordt zeer menschkundig uit den tegenzin verklaard, om nog langer als onder voogdij te staan dier beproefde raadslieden, welke margaretha hem ter zijde gesteld had; een tegenzin, gevoed door de hoofden der later dus genoemde Kabeljaauwsche partij, en die hem aandreef, de naderhand zoo geheeten Hoeksche Edelen van het bestuur te verwijderen. Inderdaad zien wij in 1349 eenige dier Edelen, gelijk heemskerk, in het bewind aangesteld, in plaats der Hoeksche boekhorsten. De wrok der Hoekschen was natuurlijk, en zij waren de eersten, die te wapen grepen, en de stad Naarden verbrandden. Tien dagen daarna herriep margaretha, door hen teruggeroepen, en met regt vertoornd over de woordverbreking haars Zoons, die haar noch het beloofde jaargeld betaalde, noch de rust in stand hield, het met hem gesloten verdrag; willem moest zich, in September daarop volgende, daaraan onderwerpen; maar de Kabeljaauwschen riepen hem weldra terug, en in 1351 stond hij, tegenover zijne Moeder, aan het hoofd dier gewapende partij.
Ziedaar de resultaten dezer Verhandeling, welke men gemakkelijk dus te boek kan stellen, doch wier verkrijging en opdelving den Schrijver oneindige moeite moet hebben gekost, hoewel hem zekerlijk door wagenaar, van wijn en tijdeman veel was vóórgewerkt. Onder de bijgevoegde stukken vindt men een oud gedicht van willem van hellegaarsberg, hetwelk echter geene onbekende bijzonderheden bevat, dan dat het margaretha na haren afstand geraden werd, het gebied te behouden, of liever te hernemen, en meest opgevuld is met loci communes over het nadeel der burgergeschillen; voorts een vredesverdrag tusschen de Vriezen en Hertoge willem V, een Charter van mar-
{==34==} {>>pagina-aanduiding<<}
garetha, ter vrijwaring der Edelen van hare partij, en eene door aanteekeningen opgehelderde plaats van philippus aleydis.
Ééne zwarigheid is ons, na het lezen dezer doorwrochte Verhandeling, overgebleven, die wij de vrijheid nemen, hierbij den kundigen Schrijver tot nader onderzoek voor te leggen. Van waar komt het, dat, in weerwil der groote vergunningen, door de Keizerin, dadelijk na hare komst hier te lande, niet alleen aan Edelen, maar ook aan Steden verleend, (zie bl. 58 dezer Verhandeling) nogtans genoegzaam al de Steden de partij van haren Zoon, reeds in den beginne der twisten, omhelsden, en sedert meestal der Kabeljaauwsche partije getrouw bleven? Men kan dit geval niet gelijk stellen met de algemeene neiging der landzaten voor willem I ten tijde van ada: deze toch werd niet in het gebied gesteld door de Steden, maar door de toen nog alles vermogende Edelen: daarbij was de reden der algemeene verontwaardiging, niet op de onschuldige ada, maar op hare heerschzuchtige Moeder, die lijkgebaar en bruiloft op het schandelijkst vereenigde, vrij natuurlijk, hetgeen bij margaretha geene plaats kon hebben. Ook de woelingen ten tijde van maria van bourgondië, na het bekomen van het Groot-Privilegie, waren van een' geheel anderen aard: de reeds bestaande partijen bedienden zich van de zwakheid eener onbeschermde vrouwelijke Regering, om elkander den voet te ligten. Maar hier geldt het den oorsprong der partijen: de voorkeur, door de Steden aan eenen jongen Vorst, die steeds in hun midden was, gegeven, boven eene veelal afwezige Vorstin, wier juk minder scheen te moeten klemmen. Zou hier niet diezelfde oorzaak, welke gelijktijdig in Italië en Duitschland zulke geweldige veeten deed ontstaan en bijna vereeuwigde, hebben gewerkt? - de afgunst der pas verrijzende Steden tegen de nog magtige Edelen, thans door
margaretha zoo bij uitstek begunstigd. Het bewijst niets, zoo men zegt, dat onder de Kabeljaauwschen ook vele Edelen waren: men vergelijke hunne lijst slechts met die der Hoekschen bij wagenaar (IIIde D. bl. 280, 281), en men zal vinden, hoe zeer de laatsten de meerderheid hadden, niet alleen in getal, maar ook (de arkels en egmonden uitgezonderd) in vermogen en aanzien. Ook in Italië verbonden zich dikwerf vele Edelen met de partij der Steden, en kozen zelfs hunne woonplaats

{==35==} {>>pagina-aanduiding<<}
in dezelve uit afgunst tegen de anderen, welke blijkbaar de zaak des Adels handhaafden. De mensch offert menigmaal zijn belang aan een hardnekkig genomen besluit op; en van daar, dat de Steden, om de hoog bevoorregte, de magtige duivenvoordes en brederodes te krenken, van hare eigene, onder margaretha verkregene, voorregten afstand deden. De berooving en ballingschap dier Edelen kittelden haar, en zij omhelsden gretig de partij eens nieuwen Landheers, die zoo populair scheen dat hij niet alleen aan Edelen en Steden, maar zelfs edel en onedel, poorters en dorpelingen verzocht, die regeling als wettig te willen goedkeuren. (Verh. bl. 233.) Hebben wij niet in onze dagen eene geheele bevolking den grimmigsten Dwingeland zien toevallen, alleen omdat hij beloofde, hen voor den dwang der Edelen te zullen vrijwaren, en hunne regten erkende, door welke hij alleen betuigde te regeren? - Dus verklaart het zich dan ook van zelf, waarom de Steden, eenmaal, hoewel misschien ten onregte, de Kabeljaauwsche factie als de Volks- (men zou thans zeggen liberale) partij beschouwende, daaraan bleven hechten, gelijk Hollands oudste Adel aan de Hoeksche partij; hoezeer dan ook de Steden eindelijk in oogendienaars van den Graaf, de Edelen in moedige - doch ook wel eens oproerige - tegenstanders van zijn gezag overgingen, welk laatste hij, gelijk in Frankrijk, door opbeuring van den derden stand best kon schragen.
De spelling van den Heer de jonge is niet naauwkeurig. Op bl. 2 lezen wij: lag men zich toe - voor leide. Elders: beroertens, gezegdens, belangens, enz.







De Wiskunde. Dichtstuk. Door Jn. Bn. Christemeijer. Te Utrecht, bij J. van Schoonhoven. 1818. In gr. 8vo. 35 Bl. f :-10-:


Bloemenknopjes van onbekenden inhoud, of eerste dichtkundige Proeven van c. Te Franeker, bij T.I. Tuinstra, enz. 1818. In gr. 8vo. 103 Bl. f 1-10-:


Eerstelingen van B.A.W. Te Groningen, bij J. Römelingh. 1818. In gr. 8vo. 48 Bl. f :-15-:



{==36==} {>>pagina-aanduiding<<}

Krijgszangen van J.T. Büser, Eersten Luitenant bij het Bataillon Jagers, No. 16. Te Nijmegen, bij C.J. van Goor en Zoon. 1818. In gr. 8vo. XIV, 146 Bl. f 2-8:

Het is wezenlijk een bevallig vermogen, om ook eens een versje te kunnen maken. Men kan er, bij allerlei gelegenheid, genoegen van hebben, en genoegen mede geven. En al waren onze omstandigheden te dezen opzigte ook nog zoo ongunstig, de eigene oefening heeft ten minste al ligt dit voordeel, dat wij het werk van anderen beter leeren beoordeelen, hooger schatten en volkomener genieten. Even als men, in den fatsoenlijken stand, zijne dochters wel muzijk dient te laten leeren, opdat ze wat aan de concerten hebben, zich onderling daarmede vermaken kunnen, en niet staan als steenen Roelands, wanneer de aandoeningen, of ten minste de tongen, van andere in eene hemelsche beweging zijn.
Doch, wanneer met deze ontwikkeling van smaak en kunstvermogen noodwendig verbonden is, dat men spoedig een' bundel of bundeltje moet uitgeven, dan zouden wij voor de goede zaak der schoone poëzij nog liever wenschen, dat men zijne oefening maar alleen tot het oplettend lezen van derzelver meesterstukken bepaalde, en, moest er dan eens een gelegenheidsversje of zoo opgesneden worden, hetzelve uit zijne bibliotheek of zijn geheugen haalde. Niemand duchte, en voere ons tegen, dat er dan in het geheel geene meesterstukken meer zullen ontstaan, omdat men toch eerst leerling moet zijn, zal men ooit meester worden. Wij gelooven zoo vast aan de oude spreuk, dat een dichter geboren wordt, dat wij geenszins twijfelen, of de zaden der kunst, eenmaal gestrooid zijnde, zullen zekerlijk uitbotten, waar slechts de zon der beschaving en de koestering van voorzeide lectuur dezelve aankweekt; en, de eersteling van zulk een waar genie moge dan al vele gebreken hebben, zoo geheel mis heeft vader feith het niet, het kan evenwel, in vele opzigten, een meesterstuk genoemd worden. Het is met zulke schrandere vernuften even als met de kuikens; zoodra zij uit den dop komen, loopen en eten ze, terwijl een minder slag van geesten naauwelijks kruipt en van niets dan schreeuwen weet, om zijn verlangen naar den naam van hoogvlieger te kennen te geven. - Ja maar, elk meent dat zijn uil een valk is; en wat middel derhalve, om de uilskuikens van de baan te hou-
{==37==} {>>pagina-aanduiding<<}
den, zoo lang het niet te ontkennen is, dat er nog valken geteeld worden? Hierover waren wij juist van zins een woord te spreken, om alzoo toch een wezenlijk nut van den arbeid te trekken, dien wij en de dichters te zamen aan opgenoemde werkjes besteed hebben. Het ware, namelijk, te wenschen, dat alle vaders van eerstelingen in de poëzij deze teedere spruitjes onderwierpen aan het oordeel van dichters en geleerden van naam, alvorens aan
derzelver uitgave te denken. Maar, de verkozen beoordeelaar moet niet weten, van wien het stuk zij; hetzelve moet vooral niet lang wezen, en ontdekt hij er den stempel van het genie niet op, zoo wordt het eenvoudig ten vure gedoemd, zonder dat er de wereld ooit van hoort, of de vader zelf, als een echt Spartaan, daarom een oog vertrekt. Vindt men, daarentegen, dat er van den inzender wat te maken is, dan adresseert zich deze, met dit of een ander stukje, eens bij den Redacteur van een maandschrift, of Mnemosyne of Euphonia; en maken de meest kiesche onder deze verzamelaars geene zwarigheid om de gezondene waar op te nemen, dan wage de jonge dichter nu en dan een' stap verder, tot hij, met loots, van hall en wiselius, na de eerste vijftig jaren achter den rug te hebben, of zelfs vroeger, eenen geheelen bundel in het licht geeft.
Wij willen al het gezegde het minst toegepast hebben op den heer christemeijer, van wien nu of dan een stukje met genoegen door dit maandwerk zelf is opgenomen, en die ook hier geenen, hetzij kleiner' of grooter', bundel, maar een afzonderlijk stuk in het licht zendt. Dat stuk, durven wij zeggen, doet eere aan zijn verstand en bekwaamheid, in zoo verre daaruit zijne zucht voor de edele wiskunst, zijne bekendheid met vele wetenswaardige zaken, en tevens zijn smaak voor poëzij aan den dag komt, die met gene afgetrokkene wetenschap in lange niet altijd gepaard gaat. Doch, had hij eenen bevoegden en onpartijdigen regter over de uitgave geraadpleegd, gewis had hij en van de verhevenheid zijns onderwerps, en van de moeijelijkheid om dat waardig te bezingen, en van het lot van icarus zóó veel gehoord, dat hij liever deze stof voor zich, en eens eene andere min grootsche voor het publiek behandeld had.
Aan de twee andere boekjes willen wij geenszins alle waarde betwisten. Maar zijn het waarlijk bloemknopjes, althans

{==38==} {>>pagina-aanduiding<<}
rozeknopjes, dan is het jammer, dat zij zoo vroeg en onrijp geplukt zijn. In het licht beschouwd van eerstelingen, zouden wij, daarentegen, de schrijvers verwijzen naar Leviticus XIX:23, 24 en 25. En, daar de heeren wat ongeduldig vallen, en misschien ook met de taal der beelden zoo niet te regt kunnen, voegen wij er bij, dat men een waar vernuft moet zijn, om verschooning te vinden voor herhaalde vergrijpen tegen het werktuigelijke, zoo als hier gevonden worden.
Het is in meer dan één opzigt een gewenscht verschijnsel, zulk een bundeltje krijgszangen van een' krijgsman. Vooreerst zullen de aansporingen, hoedanig ook ingerigt, meer helpen, wanneer ze met daden vergezeld gaan; waarvoor het bekende voorbeeld van tirtaeus mede getuigt. Ten andere is het behandelen der lier, tot afwisseling van den wapenhandel, eene zoo aangename als onschadelijke en vereerende bezigheid. En eindelijk voegen wij hierbij, dat wel het voornaamste van allen zijn mag, dat het beoefenen der edele kunsten de zeden verzacht, en geene woestheid in dezelven duldt; en dat er niets belangrijker voor het geluk en de eer des menschdoms is, dan dat deszelfs voorvechters en beschermers zelve, in den volsten zin, menschen zijn.
Over het geheel genomen, spreekt een ieder ook best over zijn vak; en daarom verlangen wij van een' krijgsman - krijgszangen. Dit heeft de heer büser te regt begrepen, zoo het hem zijne Muze al niet ingegeven en met onweêrstaanbaar geweld voorgeschreven heeft. Doch in het algemeen is het toch een beetje ongemakkelijk, als men zich zoo geheel tot één vak bepalen wil of moet. De rijkste dichtader, zoo men die al heeft, wordt eindelijk uitgeput; de buigzaamste Zanggodin wordt stijf, als zij zich bij een zelfde onderwerp in zoo vele bogten wringen moet, en - wat er nu toevallig nog bij komt - er hebben zich reeds zoo vele, min bevoegde zangers afgesloofd, om de krijgstrompet te doen hooren; het is, over het geheel, zulk een oorlogzuchtig tijdvak, ook in de schoone poëzij, geweest, dat de menschen al het horten en bloedplassen en lendentreden en bliksemen en donderen tot in den diepsten afgrond zoo wat moede, ja er schier bang voor worden. Niet, dat de heer büser het zoo vreesselijk bont maakt. Neen, menig papiermannetje, dat op het gezigt van een' voetzoeker misschien al meenen zou in volle vlam te staan, heeft met zijne stevige

{==39==} {>>pagina-aanduiding<<}
pen den vijand erger gekneusd en als tot louter inkt verwreven, dan onze Luitenant met zijn geweer. Maar, zoo men weet, die eerst met eenige waar aan de markt komt en de mode weet te treffen, behoeft zoo naauw niet te zien. Doch begint het met zulk een artikel te slappen, dan loopt men, slechts een weinig te min voldoende, terstond het grootste gevaar van gekat te worden.
En waarlijk, bij eene vreedzame stemming der gemoederen, schijnt het niet gemakkelijk, met krijgszangen te behagen. Niet hierom of daarom, maar omdat het wezenlijk zwaar valt, goede, inzonderheid goede en vele krijgs-zangen te maken. Er wordt zoo veel vuur, zoo vele kracht, zoo vele stoutheid, zoo veel vermogen, om met de taal zelve, met maat en rijm te donderen, (ja, nu eens donderen; op zijn' tijd is het heilzaam) vereischt; en van den anderen kant hebben zoetvloeijendheid, menschelijkheid en verscheidenheid weêr zulke oude en gegronde regten, dat...... een bundel, een heele bundel goede krijgszangen Herculeus est labor, kerelswerk is. Intusschen goed, dat is best, mooi, voortreffelijk, moeten ze zijn; in dit opzigt gelijk staande met den zeevisch, waaraan de liefhebbers geen slappigheidje of flaauwigheidje willen velen, ja die springlevend dient te wezen. In het Latijn kon ik dit korter zeggen; maar alle menschen verstaan geen Latijn.
De slotsom is, dat wij onze achting betuigen voor een' man van büser's liefhebberij en talent. Wij lazen geen zijner stukjes met eigenlijke af-, vele met goedkeuring. Doch hij haaste zich niet te zeer met mededeelen aan een ondankbaar en grillig publiek, dat wij Recensenten zelve zóó niet leiden kunnen, of het sleept ons somtijds ook al mede. Of, is het met de dichters als met zeker iemand in het alleroudste dichtstuk, dat wij kennen: indien ik nu niet spreke, (schrijve, drukke) dan sterf ik; zoo durven wij zijn Ed. wel raden, tusschenbeiden eens eene andere stof te kiezen, en b.v., als wijlen God vulkaan, venus en mars eens in ééne kooi te besluiten. Alles in eer en deugd, dat spreekt van zelf; of, slaat hij misschien liever het zwaard tot sikkelen, om de natuur en hare werkzaamheden, het land en deszelfs zaligheden, eigen huis en haard te bezingen.... tout bon.








{==40==} {>>pagina-aanduiding<<}

Hulde, toegebragt aan de Nagedachtenis van J. van den Vondel, op den Amsterdamschen Schouwburg, na het vertoonen van den Gijsbrecht van Amstel, Dec. 1818, door C. Loots, Ridder der Orde van den Nederlandschen Leeuw, en Lid van het Koninklijk Nederlandsch Instituut. Te Amsterdam, bij J. van der Hey. 1818. In gr. 8vo. 16 Bl. f :-5-8

Dank hebbe onze verdienstelijke loots, dat hij aan het publiek gelegenheid heeft gegeven, om den grootsten formeerder der Nederlandsche Dichtkunst, den onsterfelijken vondel, eene openbare Hulde toe te brengen! Ook voor zich zelven heeft hij door dit dichtstuk een nieuw gedenkteeken opgerigt, ten verschen bewijze strekkende, dat hij het modèl, waarnaar hij zijn vernuft en zijnen smaak heeft gevormd, steeds in het oog houdt, en onafgebroken tracht, om zijne voortbrengselen hetzelve meer en meer in volkomenheid te doen naderen. Over het algemeen verdient dan ook deze nieuwe lettervrucht den naam van schoon, en geen' minderen lof, dan aan vroegere uitvloeisels van des Dichters rijke ader is ten deel gevallen.
Dit evenwel neemt niet weg, dat wij op dezelve, bij het herlezen, deze en gene aanmerking hebben, van welke wij de vrijheid zullen nemen, eenige weinige hier mede te deelen.
Voorzang, reg. 2. Het daavrend handgeklap is stom. Dit is onmogelijk. De aard van het gebezigde deelwoord daavrend brengt mede, dat het handgeklap nog werkelijk davert; en doet het dit, dan ook kan het niet te gelijk stom zijn.
In den Solo op bl. 2 meenen wij mede eene onnaauwkeurigheid in de uitdrukking op te merken. De Dichtkunst zelve kan immers niet zwakker zijn, dan de Dichter? - Dit is zoo veel gezegd, als dat de Godheid de krachten van eenen harer Priesteren zoude behoeven om zich staande te houden.
Bij het laatste gedeelte van het 4de couplet des Lierzangs moeten wij vragen, welk Keizershof de Dichter hier bedoele? Zou het zien op het paleis van nero en op dat gedrogt zelf, toen hij, naar luid van sommige geschiedverhalen, den brand van Troje zong, ter gelegenheid van den verschrikkelijken brand van Rome, door hem zelven ontstoken? Is dit

{==41==} {>>pagina-aanduiding<<}
de meening, dan durven wij de vergelijking voor hoogst ongepast verklaren.
Het 8ste couplet is voor ons, in weerwil eener herhaalde lezing en overdenking, onverstaanbaar gebleven. Wat zijn die bogen, welke vondel om de maan sticht? Die schijnt ook bij maan niet te behooren; want er is wel van maanlicht, maar van geene maan in de voorafgaande regels gesproken. - En wat zou mars met fredrik hendrik's moed beteekenen? Fredrik hendrik met den moed van mars zou begrijpelijk kunnen worden, en alsdan zou men kunnen denken, dat de Dichter het oog hadde gehad op het beroemde vers van vondel, betreffende het veroveren van Grol, of iets van dien aard; doch nu weten wij het beeld zoo min, als de voorstelling, ergens t' huis te brengen.
In het 10de couplet lezen wij: vroeger voorgeslacht; doch in den zin, waarin die woorden dáár voorkomen, is dat vroeger eene geheel nuttelooze bijvoeging; een epitheton otiosum.
Het laatste couplet van den Lierzang is, naar ons gevoel, van alle het fraaiste.
Op den, anders inderdaad allergelukkigsten, Slotzang zouden wij in bedenking geven, of daarin niet eenige regels voorkomen, die min of meer stroef, althans voor den zang wat hard zijn. In het 3de couplet dunkt ons de laatste regel zeer ongelukkig te wezen. Dáár toch doet het er niets toe, of de Amstel zoo bogtig of wel regt vloeije; en dit verdient dus in waarheid den naam van stoplap.
Naar ons gevoel, ware het verkieslijk geweest, den laatsten regel der Kwartet in de Voorzangen in dezer voege te zetten:

Natuur brengt schaars een' vondel voort. 


Wie de Nederduitsche beteekenis van het woord vondel kent, zal het hierin, vertrouwen wij, met ons eens zijn.
De Heer loots neme het ons ten goede, dat wij hem de bovenstaande bedenkingen hebben voorgesteld. Het algemeene belang van wetenschappen, letteren en kunsten behoort de drijfveer te zijn van alle boekbeoordeelende schriften; en hoe grooter van naam een Schrijver zij, zoo veel te minder mogen zijne feilen onopgemerkt worden gelaten, voornamelijk, opdat anderen, die zich naar hem vormen, of zijn

{==42==} {>>pagina-aanduiding<<}
voorbeeld voor navolgenswaardig houden, leeren mogen uit eigene oogen te zien, en nooit met een ingewikkeld geloof alles voor goede munt te houden, wat door eene beroemde hand is gestempeld en in omloop gebragt.





De Hekelaar, Blijspel. Door Mr. A. van Halmael, Jr. Te Amsterdam, bij S. Delachaux. 1817. In kl. 8vo. 77 Bl. f :-12-:

Zoo eenig Schrijver aanspraak heeft op eene bescheidene beoordeeling en zachte kritiek, dan is het de Heer van halmael, ten aanzien van dit voortbrengsel zijner Muze. 's Mans oogmerk met de zamenstelling van dit Blijspel is geweest, de zoogenaamde hooge Komedie, allereerst door de Fransche Dichters geschapen, na te bootsen. En reeds dit oogmerk is, naar onze meening, loffelijk, en der goedkeuringe van alle kunstminnenden waardig. Men wenscht toch alomme in ons vaderland, althans in deszelfs Noordelijk gedeelte, dat het Nationale Tooneel moge verbeterd worden. Schoon het Gouvernement, tot dus verre, zich niet regelregt bemoeit met dit allerbelangrijkst gedeelte van het volksonderwijs, en men nog al te dikwijls, in deze openbare school der kunst en zeden, eenen bedorvenen smaak, even zeer, als de ondeugd, ziet aankweeken, worden er toch, bijzonder door de Tweede Klasse van het Koninklijk Nederlandsch Instituut, pogingen aangewend, om goede oorspronkelijke Treurspelen te bekomen; en er zijn redenen, om te hopen, dat het Blijspel ook eens aan de beurt zal komen. En hiervoor bestaat mede eene dringende noodzakelijkheid. De voorraad van eigene Treurspelen is bij ons wel gering: maar zijn wij nog niet veel armer in oorspronkelijke Blijspelen? wordt er in dit kunstvak wel iets gedaan? en moeten wij schier niet wanhopen, dat wij er, zelfs met de krachtigste en doelmatigste pogingen, immer in zullen slagen? Leveren ook onze zeden en gewoonten, ja onze taal zelve, geene hinderpalen op, welke het moeijelijk, zoo niet onmogelijk maken, hierin de beste Fransche Schrijvers op zijde te streven? Wij beslissen, in dezen, niet; maar juichen elke poging toe, welke strekt, om onze dramatische armoede te verminderen; om den vloed van kunst-, zede- en zoutelooze produkten, waarmede

{==43==} {>>pagina-aanduiding<<}
eene toomelooze, steeds meer en meer voorthollende, vertaalmanie ons dreigt te overstroomen, te keeren, en om den smaak voor het echte Treurspel, maar ook voor het echte Blijspel, weder in te voeren, welke door zoo vele middeldingen, comédies larmoyantes, drames en mélodrames, en welke wangedrogten al meer? reeds is verbasterd, en van tijd tot tijd, ja dagelijks, nog meer wordt verbasterd en ganschelijk bedorven.
Dank hebbe dus de Heer van halmael ook voor zijne poging! Hij verdient goedkeuring en aanmoediging, in stede van ontmoedigende berisping. Inderdaad, wanneer wij in het oog houden, dat dit stuk eene proeve, een eersteling is; wanneer wij op den toestand van het Blijspel in ons vaderland letten, en vooral denken aan de groote moeijelijkheid, om voor een Hollandsch Tooneel een goed Blijspel, in dichtmaat en rijm, te vervaardigen, dan aarzelen wij geen oogenblik, om dezen arbeid verdienstelijk te noemen. De karakters (en dit is wel het voornaamste, daar de Schrijver de zoogenaamde comédie de caractère heeft willen volgen) zijn wél bewerkt en volgehouden. De verzen zijn, doorgaans, zuiver en gemakkelijk. Niets onzedelijks, niets onbetamelijks, niets dubbelzinnigs beleedigt hier het keurige en kiesche oor. De Schrijver had geen ander doel, dan dat der hooge Komedie, om, namelijk, vermakende te verbeteren; en de dialogue, waarop het, in soortgelijke stukken, zoo zeer aankomt, is waarlijk kunstig en verdienstelijk.
De zedige Schrijver zal ons nu ook, naar wij vertrouwen, wel eene enkele aanmerking ten goede duiden. Zij is deze. Hoe veel goeds zijn stuk ook bezitten moge, ongaarne missen wij in hetzelve een zeer voornaam vereischte van ieder Blijspel, namelijk de vis comica. Wij ontkennen niet, dat het stuk, goed gespeeld, door den toestand der personen, en vooral door de levendigheid van de zamenspraak, zal kunnen behagen, en zelfs den een' of anderen eenen lach afdwingen. Maar dit is, naar ons oordeel, niet genoeg. Een goed Blijspel moet zoodanig zijn ingerigt, dat de bloote ontmoeting der handelende personen op het Tooneel den aanschouwer reeds tot eene zekere lustigheid stemt, en dat zij, door de situatie, waarin zij gesteld zijn, en door het natuurlijk spel van hunne belagchelijke dwaasheden en gebreken, hem tot het sterkste lagchen vervoeren. Het te weinig ko-
{==44==} {>>pagina-aanduiding<<}
mieke wordt in dit stuk te meer een gebrek, omdat het tevens ontbloot is van intrigue. Het is zoo - het plan van den Schrijver was, eene pièce à caractère te leveren. Van daar (zegt hij) eene geringe handeling, een volstrekt niet ingewikkelde knoop, eene kunstelooze ontknooping in mijn Blijspel. Doch wij zijn van meening, dat dit plan niet gelukkig was, omdat deze soort van stukken juist de moeijelijkste zijn, (vooral in ons land en in onze taal) daar zij vooral door het belagchelijke moeten werken. Het gebrek aan dat belagchelijke kan door eene goede intrigue nog al vergoed worden. De Schrijver behoefde daarom juist niet opzettelijk eene zoogenaamde pièce d'intrigue te vervaardigen. Er is immers eene derde soort, celle de caractère et d'intrigue, welke beide in zich vereenigt en waaronder Le Tartuffe van moliere behoort. Bijaldien de Dichter voor een' eersteling deze
soort gevolgd ware, zou hij het gebrek aan de vis comica (dat moeijelijk geheim van de kunst) door de intrigue hebben kunnen bedekken; en wij gelooven, dat, zoo hij in de plaats van Erast - een karakter, dat geenerlei belang inboezemt - een aardig en geestig intriguant gesteld had, beminnelijk genoeg om Julia te behagen, het geheel eene betere houding zou gekregen hebben, en de ontknooping meer bevredigend zou geworden zijn.
Ver is het er, intusschen, af, dat wij, om deze leemte, den arbeid des Heeren van halmael zouden verwerpen. Wij meenen, integendeel, dat hij, voor een' eersteling, al zeer veel heeft gedaan; dat hij, wat ook anderen zeggen mogen, aanleg en geschiktheid heeft voor het Blijspel, en dat het ons leed zoude doen, zoo hij zich, door eene harde oordeelvelling of onvriendelijke behandeling, liet afschrikken van verdere poging, om in het vervolg voortreffelijker stukken te leveren.


Mijne Overdenkingen, bij wijze van Zamenspraken, over het hedendaagsche Stelsel: Wij zullen elkander wederzien! Door H.S.M. Te Rotterdam, bij N. Cornel. 1818. In kl. 8vo. f :-2-:

Dit boekje levert ons een nieuw bewijs van het wijze der

{==45==} {>>pagina-aanduiding<<}
Apostolische verordening, dat de Vrouwen in de Gemeente zwijgen moeten; en wij gelooven, dat de Predikanten zelve wél doen, hunne eigene vrouwen zulks te herinneren, en nadrukkelijk te vermanen, om zich ook dán, als zij weduwen zijn, door mond noch pen te bezondigen aan een zoo heilzaam verbod. Zeker Predikant (Ds. W. te G.? onlangs een kind verloren hebbende?) had zich op den predikstoel, troostelooze moeders aansprekende, laten ontvallen: ‘Wat zal dat zijn, als ge uw kind, uwen lieveling, op uwen schoot en in uwe armen zult ontvangen, in den jongsten der dagen!’ Mejufvrouw H.S.M. (Wed. wijlen Ds. M. te G.? die reeds meer soortgelijk ellendig maakwerk in het licht gaf?) nam daaraan groote ergernis, en verbeeldde zich ik weet niet welk een zonderling onregtzinnig stelsel, waartegen zij bij dezen ten strijde trekt, gewapend met hare begrippen aangaande vaten des toorns en vaten der barmhartigheid, ingevolge van eenen eeuwigen Vrederaad; zich niet onduidelijk beklagende, dat men thans van den predikstoel niet meer spreekt over het leerstuk der verkiezing of verwerping, hetwelk zij zegt, dat nu geheel uit het gebruik is; en zij verkeert duidelijk in het domme denkbeeld, dat de bedoelde Leeraar, onder wiens troostrede zij zeer droevig werd, een stelsel voorstaat, waardoor de leer, dat er tweederlei staten na dit leven zullen zijn, geheel en al vervallen moet, en waardoor de arme menschen afgetrokken worden van werk te maken van hunne voorbereiding voor den toekomenden staat, en gevaar loopen van te spotten met den raad van het Evangelie: Bekeer u, en geloof in den Heer Jezus. Zonder heiligmaking zal niemand den Heere zien. - Wij zouden de oude vrouw laten ijveren en raaskallen,
zonder er eenige de minste kennis van te nemen, zoo wij de aandacht van de Heeren Predikanten niet wekken moesten voor deze soort van ellendige pruischriftjes, die men voor één dubbeltje den armen menschen in de handen stopt, (hier of daar misschien wel om niet) en waardoor de vrees voor onregtzinnigheid en groot gevaar gedurig weder levendig wordt en de braafste en ijverigste man zich gedurig gedwarsboomd ziet door de meest liefdelooze verdenking. Wij waarschuwen alzoo tegen ieder geschrift uit dien hoek en van dezen verachtelijken stempel. Verachtelijken? Of is het misschien eeniglijk domheid, dat het boekje begint met den troost, uit gezegde uit-
{==46==} {>>pagina-aanduiding<<}
drukking des Leeraars op de volgende wijze geschept, door eenen man, die vier zijner vrienden, en ook zijne vrouw, kort aaneen door den dood verloren had? ‘O! als ik nog denk, toen wij de laatste maal met elkander een Vischpartijtje in het Wapen van Holland hadden, zijnde het juist Kermis, welk eene vreugde en liefde wij ondervonden: men kon bijna niet scheiden; het werd laat in den nacht; wij zongen, wij dansten, en gingen eindelijk elk naar het zijne; evenwel spraken wij af, dat, die de eerste van ons gezelschap verjaarde, even zulk een partijtje moest geven, enz. maar - het roodvonk begint zich te openbaren, enz. Eene zaak is er echter, die mij in dezen gevoeligen droeven staat nog opbeurt, en tegen wanhoop beveiligt, iets, hetgeen ik in mijne jongere jaren zoo niet hoorde of wist. Ik bedoel den troost, dien onze waardige Godsmannen ons thans zoo regt Evangelisch voorstellen, dat wij elkander zullen wederzien. - Het beurde mijne waarde vrouw zoodanig op, dat ze sedert getroost en weltevreden heeft geleefd, zelfs op dat partijtje eene van de vrolijkste was, maar helaas! ik ben ook haar kwijt, en zij is bij haren zuigeling, en verwacht mij ook aldaar. Dit geeft mij nu wel den besten troost; NB. ik wensch evenwel, dat
het niet te vroeg zal zijn.’ - In waarheid, wij lazen in lange niets, dat ons even zeer ontstichtte. En de Jufvrouw, die de uitdrukking van den waardigen Leeraar (misschien wel een diep gewonde vader) zoodanig eene toepassing laat vinden, maakt, bl. 20, nog aanspraak op Christelijke bescheidenheid!








Almanak voor Liefde en Vaderland, voor 1819. Te Amsterdam, bij L. Portman en Beijerinck en Willemsz. f 1-5-:


Almanak der Akademie van Groningen, voor 1819. Door Th. van Swinderen. (VIIde Jaargang.) Te Groningen, bij J. Oomkens. f :-11-:


Almanak tot Nut en Vergenoeging, enz. voor 1819. Door J.A. Uilkens, A.L.M., Phil. Dr., Hoogleeraar te Groningen. Te Groningen, bij J. Oomkens. f :-6-:



{==47==} {>>pagina-aanduiding<<}

Almanak voor het Verstand en Hart, voor 1819. Te Amsterdam, bij H. Timmer, f :-18-:


Offer aan de schoone Sekse; Almanak, voor 1819. Te Amsterdam, bij H. Moolenijzer. f 1-5-:


Sterre en weêrkundige Berigten voor het Jaar 1819. met Afbeeldingen, waaronder ook eenige van de opmerkelijke Zonsverduistering, op 7 Sept. 1820, voor onderscheidene plaatsen; in den vorm eens Kalenders, tot algemeen gebruik; door E.H. Greve. Te Amsterdam, bij Pieper en Ipenbuur. In kl. 8vo. f :-18-:

Met een kleintje beginnen, schijnt de spreuk onzer hedendaagsche vaderlandsche schrijvers te zijn. Terwijl men immers klaagt over gebrek aan oorspronkelijke schriften, omdat men, zoo het schijnt, den goedkoopsten weg moet inslaan, om slechts de leesgezelschappen gaande te houden, verschijnen er van tijd tot tijd een aantal kleine stukjes, als zoo vele schermutselingen tegen het rijk der duisternis, dat wij anders meest met huurtroepen bestrijden. Onder deze letterheldjes munten dit jaar de Almanakken uit, met allerlei meer of min blinkende montering uitgerust. Reeds hebben wij een goed deel de monstering laten passeren. Er blijven ons nog deze laatkomers over; wij hopen, dat het strekken zal, om het publiek dubbel te doen koopen.
De Almanak voor Liefde en Vaderland verdient den voorrang, en om deszelfs fraaijen naam, en omdat hij nog tot de eigenlijke keurtroepen met mooije rokken behoort. Hij bevat een paar historische anecdotes of tafereelen, één uit de noordelijke en één uit de zuidelijke gewesten; voorts twee vertaalde en één oorspronkelijk verhaal, benevens eene romance; alles heel aardig, deels gevoelig, deels geestig en aangenaam om te lezen; met een stel fraaije plaatjes van den bekwamen portman, waaronder de H. Joannes tegenover den titel uitmunt.
De Almanak der Akademie van Groningen gaat zijn' goeden, ouden gang, beproevende ditmaal echter nog eene uitbreiding, of hij eenmaal mogt kunnen worden de Almanak aller Akademiën in Nederland. De brief uit Luik is geenszins

{==48==} {>>pagina-aanduiding<<}
onbelangrijk, en, wat meer zegt, hij is verblijdend, en geschikt, om ten minste zalig in hope te maken. Eene levensschets van Prof. ruardi, door zijn' kleinzoon, onderscheidt voorts dit zevende nommer van het werkje.
Ook die tot Nut en Vergenoeging is reeds oude kennis en goed vriend. Hij bevat, vooreerst, eene fraaije verhandeling van Prof. stratingh, over de kunst om wél te sterven, die, even als die om wél te leven, (daar zij in naauw verband mede staat) twee handvatsels heeft, één voor de dominés en één voor de dokters, tot welke laatsten de schrijver behoort, zonder evenwel, als een plompe materialist, alleen voor het ligchaam te zorgen - voorts een aantal land- en tuinbouwkundige aanwijzingen, en eindelijk nog eene geheele verhandeling, tot dit vak betrekkelijk, die wij allen liefhebberen der staatsoeconomie aanprijzen, gezamenlijk van den hooggel. uitgever.
Eenige jaren vroeger zouden beide deze Jaarboekjes (voor Verstand en Hart en Offer aan de schoone Sekse) al heele bolletjes zijn geweest; en ook thans beslaan zij hunne plaats nog geenszins nutteloos op de letterkundige aarde. Immers, alle waar (niet altijd evenwel de dichterlijke) naar zijn geld. Men rangschikke deze twee naar de volgorde. De uitvoering van beide is zindelijk, de inhoud niet verwerpelijk, en sommige plaatjes in het eerst genoemde waarlijk fraai.
Sequuntur Sterre- en weêrkundige Berigten; omtrent welke wij al het goede, daarvan voorheen gezegd, uit 's harten grond herhalen. De vorm komt ons nu ook nog geschikter voor. En elk, die gaarne lucht en hemel beschouwt, van de waarschijnlijkste weêrberekening iets wenscht te weten, in 't kort, zijnen Almanak zoo wel als zijnen Bijbel, in deze verlichte eeuw, met verstand wil lezen en gebruiken, dien moeten wij dit schoone stukje aanprijzen.






{==49==} {>>pagina-aanduiding<<}

Boekbeschouwing.

Bijbel. Iste Stuk, bevattende de vijf Boeken van Mozes, Genesis, Exodus, Leviticus, Numeri en Deuteronomium. Uitgegeven door J.H. van der Palm. Te Leiden, bij D. du Mortier en Zoon. 1818. In gr. 4to. XXXII en 276 Bl. f 7-16-:

Dank hebbe de Hoogleeraar van der palm voor dezen eersteling zijner verbeterde Bijbelvertaling, welke niet dan hoogst welkom zijn kan, vooral aan hen, die hun verlangen naar dezelve, door de daarop gedane inschrijving, hebben aan den dag gelegd. Het getal van dezen is niet minder, dan van tusschen de twee en drie en twintig honderd, en aan het hoofd derzelve staan, op de lijst, welke vóór dit stuk gevoegd is, en die daarenboven met de aanzienlijkste namen prijkt, zijne Majesteit, de koning, en de Prinsen en Prinsessen van het Koninklijk Huis. Zulk eene buitengewone deelneming getuigt van den eenen kant, dat, hoe men ook, en met reden, klage over het steeds verminderend gebruik, hetwelk, vooral in de huizen onzer voorname lieden, van den Bijbel gemaakt wordt, velen toch in denzelven belang stellen; en doet, van den anderen kant, zien, hoe gunstig het Publiek over den arbeid van den Heer van der palm denkt, en wat men van zijn Ed. verwacht.
Wat men thans van zijn Ed. ontvange, verklaart hij zelf, in het breede, in eenen Brief aan de Algemeene Christelijke Synode der Hervormde Gemeenten in Nederland, welke de plaats van een noodzakelijk Voorberigt vervangt, en waarin hij verslag geeft van de grondregelen, die hij zich heeft voorgeschreven, en ten aanzien van den geheelen aanleg van deze zijne verbeterde overzetting der Heilige Schrift in het gemeen, en ten aan-
{==50==} {>>pagina-aanduiding<<}
zien van zijne tekstverklaring, aanteekeningen en aanhalingen van gelijkluidende plaatsen in het bijzonder. - Hij heeft willen leveren, hetgeen hij, bij de uitnoodiging tot deelneming, beloofd had, namelijk - niet eene nieuwe overzetting, waarin de gewijde Schrijvers zouden hebben gesproken, zoo als zij gedaan zouden hebben, indien zij Nederlanders geweest waren, (zulke overzetting zou meer verklaring, dan vertaling, geweest zijn) maar - onze gewone zoogenoemde Stalen-overzetting, in welke de Schrijvers optreden, zoo als zij oorspronkelijk waren, en hunne eigene wijze van zich uit te drukken - hun taaleigen als Hebreërs - behouden; en deze overzetting herzien, en, naar zijn licht en vermogen, verbeterd.
Welligt hadden sommigen verwacht, dat de Hoogleeraar, voor de oude en dikwijls gebrekkige verdeeling in hoofdstukken en verzen, eene andere zou hebben gekozen; doch hij heeft beter geacht, daarin geene verandering te maken, dewijl toch van deze verdeeling aanwijzing moest geschieden, tot het vinden der aangehaalde plaatsen in alle vroegere schriften, en dewijl het daarbijvoegen van eene tweede en andere verdeeling (die toch bezwaarlijk aan allen zou behaagd hebben) ligtelijk tot verwarring aanleiding zou hebben gegeven. Beter achtte hij daarom, het gebrekkige, hier en daar, in de aanteekeningen, aan te wijzen. - Ook heeft hij, mede om goede redenen, de verandering niet gemaakt van, naar de nieuwe manier van sommigen, het dichterlijk deel des Bijbels in korte en afgebrokene regels te laten drukken, maar de oude wijs, van de regels te laten doorloopen, behouden; doch de spelling, en het verouderde, onjuiste, ongepaste en aanstootelijke, in woorden en uitdrukkingen, heeft hij veranderd en verbeterd; schoon daarom de reden tot omzigtigheid, omtrent het laten voorlezen der H.S. in de huisgezinnen, geenszins vervallen is. - Voor den naam jehova is de overzetting van heer, of heere, met kapitale letteren, behouden, waar dezelve geen' bijzonderen na-
{==51==} {>>pagina-aanduiding<<}
druk had. - Van hetgeen, ten aanzien van geheele spreekwijzen, zoo wel als van enkele woorden, sedert den tijd der oude overzetting, is opgemerkt beter vertaald te kunnen worden, en den toets kon doorstaan, is overal gebruik gemaakt.
Wat de Aanteekeningen betreft: hierin is het voetspoor der oude Overzetters, in hunne zoogenoemde Kant-aanteekeningen, gevolgd. Wat daarin goeds en bruikbaars was, is, met voorbijgang van noodelooze uitweidingen en van hetgeen betrekking had tot godgeleerde geschillen, of loutere bespiegelingen, overgenomen; doch de meeste aanteekeningen zijn nieuw, en naar de behoefte en het licht des tijds, zoo veel mogelijk, om aan alle klassen van lezers nuttig te zijn, ingerigt. Men vindt er in: 1. aanwijzing der afwijkingen van de gewone overzetting, en de redenen daarvan, waar het noodig was; 2. opgaaf van verschillende lezingen, voor zoo veel die belangrijk waren, en nu en dan ook gissingen, tot opheldering van plaatsen, wier meening tot hiertoe nog duister is gebleven; 3. verslag van andere vertalingen of verklaringen, dan in den tekst gevolgd zijn, en 4. verklaringen van zaken, zoo wel als van woorden, waar men die scheen te behoeven en te zullen verlangen, ontleend van de kennis des lands, der zeden en der oudheden van het Israëlitisch volk, en van de gesteldheid van het Oosten. - Ten aanzien van de aanhalingen van gelijkluidende plaatsen is veel veranderd. De Hoogleeraar merkt op, dat deze aanhalingen het zwakste gedeelte der oude overzetting uitmaken; dat zij hier te schaarsch, daar te menigvuldig zijn, dikwijls geheel ontbreken, waar men ze noodig had, en in menigte voorhanden zijn, waar men ze kon missen, en dat zij ook menigmaal geen doel treffen, meer de gelijkluidende woorden, dan de gelijksoortige zaken aanwijzen, enz. Alles heeft zijn H. Eerw., door den overigen arbeid gedrukt, hier niet, zoo als hij wenschte, kunnen verbeteren. Hij heeft echter de aanhalingen gezuiverd

{==52==} {>>pagina-aanduiding<<}
van hetgeen daarin overtollig was, en het ontbrekende eenigzins aangevuld; doch staat toe, dat hier nog veel te doen overblijft. Het ware alzoo te wenschen, dat hem, voor het vervolg, een bekwaam en oplettend man, in dit opzigt, den arbeid hielp verligten.
Eindelijk geeft de Heer van der palm berigt wegens den uitwendigen vorm des werks, en van de redenen, welke hem bewogen hebben, om denzelven alzoo te kiezen, als die nu is. Men dient daarin te berusten; maar jammer is het, dat het eerste ontwerp niet wat ruimer genomen is, om zich tot wat kloeker letter en wat minder gedrongene ineenzetting, immers voor de aanteekeningen, te kunnen bepalen. Voor bejaarde lieden zijn thans de laatsten, en inzonderheid wat daarin cursijf is, niet zonder schadelijke inspanning der oogen leesbaar, en, bij kaarslicht, genoegzaam onbruikbaar. Zelfs een jeugdig goed oog schemert bij dag, als het, bij voorbeeld, den inhoud van eenig boek, aan deszelfs hoofd geplaatst, gelezen heeft. Naar ons oordeel had, in allen gevalle, de lijn, welke de bladzijden in twee kolommen scheidt, wat lijviger behooren te wezen, en de tekst niet zoo onmiddellijk in aanraking met dezelve moeten staan; hetgeen en beter voorkomen gehad, en het gemak der lezing zeer zou bevorderd hebben. - Wij zouden dit, voor het vervolg, nog verlangen.
Wat nu ons gevoelen over des Hoogleeraars arbeid betreft; wij kunnen ons van denzelven niet anders, dan voldaan, verklaren, dewijl wij ontvangen hebben, wat ons is toegezegd. Doch eene andere vraag is, of het geheel verlangen, hetwelk wij naar eene betere Bijbel-overzetting in onze tale, dan de gewone, hadden, nu bevredigd is. Wij gelooven, na overweging van hetgeen de Heer van der palm, in zijnen Brief aan de Eerw. Synode, op bladz. 1 tot 3, gezegd heeft, dat zulk eene overzetting, zoo lang zij letterlijk slechts overzetting zijn zou, niet zoo los en vrij, zoo overeenkomstig met onzen tegenwoordigen smaak, zoo dui-
{==53==} {>>pagina-aanduiding<<}
delijk en zoo kiesch kon zijn, als wij ze wenschten; maar wij gelooven tevens, dat, indien de Hoogleeraar, in plaats van de oude overzetting tot grondslag der zijne te leggen, en daaraan de noodige verbeteringen toe te voegen, zelf den geheelen tekst, schoon letterlijk, op nieuws vertaald had, zijne vertaling gevalliger geweest zou zijn, dan de door hem verbeterde nu is. - Het moge waar zijn, dat zijn Ed. den oorspronkelijken zin der Schrijvers toch niet getrouwer en naauwkeuriger zou hebben kunnen opgeven, dan nu geschied is; maar hij zou het evenwel veelal met andere woorden gedaan hebben, en het geheel zou behagelijker, en zich zelf meer gelijk geweest zijn. De gewone overzetting, die nu, voor verre het grootste deel, dezelfde gebleven is, geheugt nagenoeg twee eeuwen, en was zelve slechts verbetering van eene oudere. Derzelver taal en uitdrukkingen dragen natuurlijk het kenmerk diens ouderdoms. Het ware wel het onmogelijke gevorderd, en tevens zeer dwaas geweest, zoo men van den Hoogleeraar gevergd had, dat hij aan zijne verbeteringen hetzelfde kenmerk had ingedrukt. Maar zij dragen nu, in vele opzigten, den duidelijken stempel der jeugd en nieuwheid, en steken daardoor, bij het oud geheel, bont af. Zoo doen zij, bij voorbeeld, in de woorden schrikgestalte,
kille huivering, doodenrijk, teekenduiders, kommervol enz., en in menige wijze van uitdrukken, waarvan wij geene bijzondere aanwijzing kunnen doen. Bij eene geheel nieuwe overzetting zou deze ongelijkheid zijn weggevallen. En het verwondert ons inderdaad, (de Hoogleeraar vergeve ons deze aanmerking, die nu toch te laat komt) dat zijn Ed. niet liever zulk eene nieuwe overzetting geleverd heeft; daar hij dit gewis veel spoediger en gelukkiger zou hebben kunnen doen, dan de oude verbeteren: want de zorg, om toch zoo veel mogelijk deze te behouden, was onvermijdelijk belemmerend, moest den voortgang van den arbeid zeer vertragen, en kon niet anders, dan aan het geheel stijfheid geven; gelijk elk, die een

{==54==} {>>pagina-aanduiding<<}
opstel verbetert, dit alles onmisbaar ondervindt. Waarom dan toch het geheel niet liever, zonder zich om de oude overzetting verder, dan om ze te raadplegen, te bekommeren, op nieuws vertaald? De vertaling kon immers nooit anders, dan tot huisselijk gebruik, dienen: want, om haar ooit tot openbaar gebruik in te voeren, daartoe zullen altijd, behalve andere redenen, de kosten, als onoverkomelijke hinderpalen, in den weg staan. Ook onderscheidt zich de thans verbeterde daartoe niet genoeg van de gewone overzetting. En tot huisselijk gebruik zou eene nieuwe overzetting onbetwistbaar gevalliger geweest zijn. Ondertusschen behoort ook nu, naar ons oordeel, de verbeterde overzetting, zelfs tot huisselijk gebruik, hare bepaling te hebben. Wij verstaan daardoor niet, dat men ze niet, zonder onderscheiding, tot voorlezing in de huisgezinnen, aan allen in handen moet geven; want dit heeft zij met den grondtekst zelven en met alle vertalingen gemeen, en kan van niet ééne eenige worden afgezonderd; maar wij meenen dit, dat, zoo lang de gewone overzetting, bij den openbaren Godsdienst en het godsdienstig onderwijs, behouden blijft, het niet dienstig zou zijn, dat alle klassen van lezers zich, bij uitsluiting, alleen van de verbeterde overzetting, tot huisselijk gebruik, bedienden; dewijl dit slechts aanleiding zou kunnen geven tot verwarring bij eenvoudigen en kinderen, welke ligtelijk denken zouden, dat de Kerkbijbel een andere, dan de Huisbijbel, was, of dat leeraars en onderwijzers hunne teksten niet getrouw aanhaalden: en het is dus klaar, dat de verbeterde vertaling voornamelijk als van dienst te beschouwen is voor diegenen, die niet enkel den tekst lezen, om te lezen, maar die lezen, om te verstaan, en zich, zonder ander behulp, dan deze Bijbeluitgave alleen, eene zoo duidelijk mogelijke Bijbelkennis wenschen te verkrijgen. Dezulken lezen dan ook, en wel met alle oplettendheid, en beoordeelen, zoo veel zij
kunnen, de Aanteekeningen: en deze zijn, naar ons gevoelen, het schatbaarste gedeelte des werks,

{==55==} {>>pagina-aanduiding<<}
zonder welke men hetzelve niet waarderen kan, of mag, en waarvoor men den Hoogleeraar den meesten dank schuldig is.
Of wij nu op geene der veranderingen, door den Heer van der palm in de oude overzetting gemaakt, en op geene van zijn Ed. aanteekeningen iets aan te merken hebben, is eene vraag, welke wel niemand verwachten kan, dat wij met neen zullen beantwoorden. Maar wat nu? Kan men zich de mogelijkheid voorstellen, dat eenig geleerde eenen arbeid van zulken omvang zou hebben kunnen verrigten, zonder dat iemand daarop iets had aan te merken? Heeft dan niet elk zijne bijzondere inzage, en, in velen, zijn van anderen verschillend oordeel? Zegt daarenboven horatius kwalijk, opere in longo fas est obrepere somnum, en heeft hij, die aanmerkingen maakt, altijd gelijk? - Wij voor ons, die dit geheele stuk oplettend hebben doorgezien, vinden in onze aanteekeningen van hetgeen, waarop wij bedenking hadden, bij overzage, zoo weinig belangrijks, dat wij het verwijt van vitterij niet zouden mogen ontgaan, zoo wij het alles konden en wilden mededeelen. Liever derhalve, dan iets in het bijzonder te laken, willen wij het geheel prijzen, met volkomene overtuiging, dat niemand ligtelijk, na het volbrengen van des Hoogleeraars taak, hoogeren lof verdiend zou hebben, dan wij hem gaarne geven.
Voor het overige moeten wij zeggen, dat de vergelijking der nu verbeterde overzetting met de oude ons meer dan ooit van de voortreffelijkheid der laatste, ten aanzien der getrouwe uitdrukking van den zin van het oorspronkelijke, overtuigd heeft. Immers zelden mist zij daarin, dan omtrent enkele woorden, die dan nog meestal van klein belang zijn, en wier verandering dan nu ook schier het geheel der verbetering, welke, in ons oog, zelfs geenszins altijd noodig was, uitmaakt. Men kan er eenigermate over oordeelen uit de vermelding van het gewigtigste, hetwelk men nu, na een verloop van schier twee honderd jaren, te

{==56==} {>>pagina-aanduiding<<}
veranderen gevonden heeft, en waarvan het volgende een zeer voornaam deel uitmaakt, dat echter nog veelal slechts op gissing rust. - Genes. XVI:13. lazen wij weleer, dat hagar, nadat haar een engel verschenen was, zeide: heb ik ook hier gezien na dien, die mij aanziet. Thans leeren wij lezen: Zie ik hier (nog het levenslicht) na zulk een gezigte. - Kap. XXIII:13. staat in de oude overzetting: Trouwens zijt gij het, lieve? Nu is dit veranderd in: zoo gij mij waarlijk genegen zijt. - Voorhoofdversiersel (Kap. XXIV:22.) is nu veranderd in Neusversiersel. Rebekka zal, namelijk, eenen ring door het middelschot der (van den) neus gedragen hebben! - In plaats van Muilen (Muilezels) vinden wij, bij den Heer van der palm, (genes. XXXVI:24.) warme bronnen. - Jozef's veelverwige rok (Kap. XXXVII:3.) wordt met een' langen tabbaard verwisseld. - Volgens Kap. XXXVIII:29. zeide thamar, bij de geboorte van perez: Hoe zijt gij doorgebroken? op u is de breuke. Dit luidt thans: Wat geweld pleegt gij? Bij u zal geweld zijn. - Kap. XL:6. is ontsteld veranderd in misnoegd. Wij vermoeden hier eene drukfeil, en dat de Professor zal geschreven hebben mismoedig. - Voor herberg (Kap. XLII:27.) is, zeer oordeelkundig, nachtverblijf gesteld: zoo ook Kap. XLVI:32. voor schaapherders, herders. - Kap. XLIII:18. zeggen jozef's vreesachtige broeders, volgens de oude overzetting, opdat hij ons overrompele en ons
overvalle. Nu lezen wij: opdat men een voorwendsel tegen ons hebben moge, om op ons te kunnen aanvallen. - In het 34ste vers is: zij werden dronken met hem, veranderd in: zij maakten zich vrolijk met hem. - Kap. XLVI:18. wordt voor zijn aangezigt aanwijzing te doen verbeterd door zijne aankomst bekend te maken. - In Kap. XLVIII:1. heeft uw vader is krank plaats gemaakt voor uws vaders krachten nemen af. - In exod. XVI:17. luidt de verbeterde overzetting: dewijl (zijne) hand was tegen den troon des heeren, zal de oorlog des Heeren

{==57==} {>>pagina-aanduiding<<}
zijn tegen amalek. De Hoogleeraar geeft echter, in eene aanteekening, zijnen twijfel te kennen, of dit nog wel rigtig zij, en stelt eene gissing voor, volgens welke het zou moeten zijn: omdat hij jehova's getelden verraderlijk aanviel, zal jehova oorlog voeren tegen amalek. - Exod. XVIII:11. zegt jethro, volgens de oude vertaling: Nu weet ik, dat de heer grooter is, dan alle goden: want, in de zake, daarin zij (de Egyptenaars) trotschelijk gehandeld hebben, was hij boven hen. Dit laatste heet bij den Heer van der palm: daardoor, dat zij zich trotschelijk verheven hebben tot hun eigen ondergang. - In vers 20. wordt het werk, dat zij doen zullen, vervangen door de pligten, die zij te betrachten hebben. - Exod. XXXII:25. luidde eertijds dus: Als mozes zag, dat het volk ontbloot was: want aaron had het ontbloot tot verkleining onder de genen, die tegen hen hadden mogen opstaan. Nu leest men het in dezer voege: Toen zag mozes, dat het volk geheel losbandig was, dat het, onder aaron's bestuur, geheel losbandig geworden was; zoodat, wie tegen hen was opgestaan, hen verslagen zou hebben. - Duivels zijn, levit. XVII:7. veldgoden, en
deuteron. XXXII:17. monsters geworden. - Doch dit zij, ter proeve, meer dan genoeg. - Nu nog iets uit de aanteekeningen. - Genes. III:15. en deuteron. XVIII:15. vindt de Heer van der palm nog de toezegging van den messias. - Bij exod. IV:21. schrijft zijn Ed. over de woorden, in Gods mond gelegd: ik zal farao's hart verstokken: ‘Velen hebben zich geërgerd aan deze uitdrukking, waarvan nogtans de zin geen andere is, dan: alle mijne wonderen zullen alleen strekken, om farao's harden en verstokten zin meer te doen blijken. Zoo zegt de Zaligmaker (matth. X:34.) dat hij niet gekomen is, om vrede te brengen, maar het zwaard, dat is, dat zijne komst, schoon buiten zijne schuld, maar door der menschen boosheid, die uitwerking hebben zou.’ - Op levit. XXV:21.

{==58==} {>>pagina-aanduiding<<}
wordt, omtrent de belofte, wegens de vruchtbaarheid van elk jaar, hetwelk een sabbat-jaar zou vóórgaan, dat het inkomsten zou voortbrengen voor drie jaren, aangemerkt: dat dit niet behoeft verstaan te worden van eene wonderdadige vruchtbaarheid in elk zulk jaar, maar men het ook zoo verklaren kan, dat er, met goed overleg, van de inkomsten van zes jaren, tusschen twee sabbat-jaren, een overschot van drie jaren zou kunnen verzameld worden, uit hoofde van de doorgaande vruchtbaarheid des lands. - Op het eerste deel van deuteron. VIII:4., hetwelk is overgezet: Uwe kleeding is u niet versleten van het lijf gevallen, wordt in de aanteekening gezegd: ‘De zin is: Gij hebt geen versleten kleederen behoeven te dragen: gij hebt vermogen genoeg gehad, om uwe kleederen, zoo dikwijls het noodig was, te vernieuwen,’ enz. Men ziet hieruit, (hetgeen men trouwens ook van elders reeds wist, zoo men met des Hoogleeraars uitgegevene geschriften niet onbekend is) dat zijn Ed. niet overal de wonderwerken erkent, waar men ze voormaals onderstelde; en men kan het anders ook hier nog nader, uit het aangeteekende op exod. XIV:21., wegens den doortogt van Israël door de Roode zee, bevestigd zien. Maar des te meer verbaast men zich dan nu ook, bij num. XXII:28., wegens bileam's ezelin, te lezen, dat haar spreken met menschentaal, schoon verwonderlijk, nogtans niet van dien aard is, dat zij in eene geloofwaardige wondergeschiedenis, hoedanig die der Israëliten is, voor ongeloofelijk of ongerijmd behoeft gehouden te worden. Wij kunnen hier het credat judaeus apella niet onderdrukken. - De aanmerking, op deuteron. X:6. 7., over de waarschijnlijkheid, dat deze verzen onecht en ingeschoven zijn, heeft ons beter bevallen, dan die op Kap. XV:1., welke wij er zeker
niet gewacht hadden, dat, namelijk, voor alle maatschappijen welligt geene wet weldadiger zijn zou, dan die van eene vernieuwing van schuldboeken en algemeene uitwissching van alle schul-
{==59==} {>>pagina-aanduiding<<}
den, elke zeven jaren. Anders heeft ons, hier en daar, de weêrlegging der misduiding en staving der billijkheid van mozes wetten, zoo als, bij voorbeeld, deuteron. XXI:18-21., zeer behaagd. - Doch wij moeten eindigen, en afzien van (gelijk eerst ons voornemen was) het mededeelen van een of ander opmerkelijker gedeelte, te gelijk met de aanteekeningen. Wij meenen ook genoeg gezegd te hebben, om elk de vraag te doen beslissen, hoe groot de behoefte ware aan deze verbeterde overzetting, en in welke evenredigheid daarmede sta deze kostbare uitgaaf en des Hoogleeraars daaraan bestede arbeid. Wij wenschen zijn Ed. van harte lang leven, gezondheid, lust en kracht tot deszelfs voortzetting en voleindiging.





Bespiegelende Wandeling door het Oude Testament; met overwegingen raakende de wijze, op welke, deszelfs boeken en derzelver deelen, met het meeste nut, naar de orde des tijds, zouden kunnen geleezen worden, benevens verklaarende opgaven, van den inhoud der Prophetien. Door W.E. de Perpongher. Te Utrecht, bij J. van Schoonhoven. 1818. Voor rekening van den Auteur. In gr. 8vo. XXXII en 640 Bl. f 4-16-:

Het is den wandelaar op eenen langen weg, op welken veel te zien en op te merken is, en die vele bijpaden heeft, zeer aangenaam, iemand te vinden, die met denzelven volkomen bekend is, die, al deszelfs paden doorkruist hebbende, door eene langdurige ondervinding geleerd heeft, welke de beste zijn, om al het merkwaardigste te kunnen beschouwen, en wiens geoefend verstand en edel hart hem, ten einde toe, het meeste nut van zijne wandeling beloven. Als zoodanig eenen gids en vriendelijken medgezel voor den Christen, die de verschillende boeken van het Oude Verbond met een godsdienstig oogmerk doorwandelen wil, biedt

{==60==} {>>pagina-aanduiding<<}
zich aan, in het opgegevene werk, een man, die den adeldom van zijne geboorte door het opgeklaardst verstand en het edelst hart versiert; die, van zijnen vroegen leeftijd af, zich in de Bijbelkennis geoefend heeft; en die nog in zijnen vergevorderden ouderdom eene jeugdige kracht van geest bezit, en dezelve paart met eene onverzadelijke zucht, om anderen nuttig te zijn: een man, wiens grootste lust altijd was, den weg te bewandelen, welken hij anderen aanbeveelt, en die, al deszelfs paden kennende, hun het resultaat zijner langdurige onderzoekingen opgeeft, over de wijze, om hunne godsdienstige wandeling met de beste orde en het grootste nut in te rigten: een man, eindelijk, wiens scherpziend oog, door eene gezonde wijsgeerte verlicht en versterkt, al het merkwaardigste, het schoone, het voortreffelijke der verschillende voorwerpen, die hij op den weg ontmoet heeft, aan anderen begeert te doen gadeslaan, opdat ook zij het opmerken en gevoelen, tot eer van God, en ter bevordering van hunne eigene volmaaktheid en van hun wezenlijk heil. - Wat de achtingwaardige grijsaard in zijne beschrevene wandeling voorhebbe, geeft hij kortelijk op in den titel van zijn werk, en uitvoeriger in zijne voorrede: en wanneer men deze beschrijving aandachtig leest, zal men hem gaarne tot leidsman willen nemen, en op vele plaatsen van dien langen weg, onder zijn geleide, met groot genoegen, als bij een' Goddelijken lusthof, stilstaan en uitrusten, tot vermeerdering van grondige kennis voor het verstand en van ware stichting voor het hart. - Misschien, zegt hij aan zijne lezers, bij het slot zijner voorrede, en, als 't ware, een aandoenlijk en zegenend afscheid van hen nemende, misschien is dit het laatste, dat ik mij tot u wende. Hieruit zouden wij mogen opmaken, dat de werkzame man zijne vruchtbare pen nog meer ten nutte van zijne medemenschen wil gebruiken, indien God hem nog langer in het leven en in
het volle genot van zijne uitstekende

{==61==} {>>pagina-aanduiding<<}
zielsvermogens spare: en dit wenschen wij, met al zijne menigvuldige hoogachters, van ganscher harte.





Zedelijke zin en waarheid der Paradijs-geschiedenis. Door J.C.A. Sander, Christenleeraar bij de Evangelisch-Lutherschen te Zaandam. Te Zutphen, bij H.C.A. Thieme. 1818. In gr. 8vo. VIII en 139 Bl. f 1-4-:

Het is gansch geene onbekende zaak, dat de beroemde Koningsberger wijsgeer kant eene moralische verklaring des Bijbels voorstond en aanprees; eene verklaring, waarin men, het letterkundige en den eigenlijken zin der woorden ter zijde stellende, zich, overal, waar men moeijelijkheden ontmoet, alleen bij datgene bepaalt, wat met de zuivere zedekunde bestaan kan en tot betrachting derzelve kan opleiden, en alles overeenkomstig die zedekunde uitlegt, al schijnt de natuurlijke zin der woorden met die zedekunde nog zoo strijdig. Wij beschouwen het onderhavige stukje als eene proeve, om die moralische verklaring smakelijk te maken, en om door dezelve de eer der gewijde schriften te bevorderen. Het is bekend, zegt de Schrijver in zijne voorrede, hoe veel aanvechting de letter des Bijbels onderbinden moet. Dezelve ontslaat niet altijd uit kwaadwilligheid, maar is menigmaal het gevolg van gemoedelijke zwarigheden. - Zoude het niet zijne nuttigheid kunnen hebben, den lezer daarin vrij te laten, hoe veel of hoe weinig hij ten aanzien van sommige bijbelsche verhalen, die dit uit hunnen aard zelven toelaten, van de letter verkieze vast te houden? Daar is in alles, wat dit Goddelijk boek, ook in historische tafereelen, voorstelt, een zedelijker zin; aan dien moet gij u houden, gesteld ook, dat gij u in gemoede verpligt vondt, nog zoo veel van de letter te laten varen. - Wanneer dus de een of ander, die tot het geloof aan de letterlijke waarheid der Paradijs-
{==62==} {>>pagina-aanduiding<<}
geschiedenis, in alle opzigten, niet heeft kunnen besluiten, door dezen arbeid op het spoor gebragt wordt, ter ontdekking van
de zedelijke schatten, welke in dat gewijd verhaal liggen, dan zal het doel daarvan bereikt worden. Dit doel is, voorzeker, lofwaardig, vooral daar de Schrijver verklaart, voor zich zelven zeer nabij aan de letter der Paradijs-geschiedenis te blijven: en overeenkomstig dit doel, wordt het gewijde verhaal, van de beschrijving der schepping af, tot op de uitdrijving der eerste menschen uit het Paradijs, in 17 bijzondere afdeelingen, behandeld. Veel, zeer veel goeds kan ook hij uit die behandeling trekken, die zich, met den eerwaardigen Schrijver, na aan de letter der verhalen houdt: dan, somtijds zal iemand, niet zonder grond, oordeelen, dat het moraliseren, ja het allegoriseren wat te ver gaat, en te fijn gesponnen is. Wij voor ons, althans, aan ieder zijn' smaak latende, kunnen geene zedekundige aanwending van gewijde verhalen goedkeuren, dan voor zoo ver dezelve op eene letterkundige of grammatikale verklaring gegrond is; en wenschen, dat de moralische verklaring, hoe aanlokkelijk ook, en hoe veel aangename stof dezelve oplevere tot vernuftige bespiegelingen en spelingen van eene zedelijke strekking, nimmer veld onder ons winnen moge, en de éénige ware uitlegkunde verdringe, die den eigenlijken zin der gewijde schriften tracht op te sporen!





De oorspronkelijke inrigting, het diep bederf, en de hervorming der Christenkerk; de uitnemende voordeelen en nog overgeblevene gebreken dier hervorming; benevens de vooruitzigten op eene nog toekomstige veel volkomener herstelling, geschetst in een viertal Leerredenen, en eene korte Redevoering, ter voorbereiding en viering van het derde Eeuwfeest der Kerkhervorming. Door J.J. le Roy, Predikant te Oude Tonge. Te Dordrecht, bij Blussé en van Braam. 1818. In gr. 8vo. 236 Bl. f 1-16-:

De oorspronkelijke gesteldheid en inrigting der Christe-
{==63==} {>>pagina-aanduiding<<}
lijke Gemeente, en wat dezelve al verder worden moest, is het onderwerp der eerste Leerrede, gehouden des Zondags vóór het Hervormingsfeest, bij welke eene vrij uitvoerige en oordeelkundige verklaring van ephes. II:19-22 ten grondslag ligt; - de tweede, op dienzelfden dag gehouden, geeft een verhaal van het bederf der Christenkerk, deszelfs oorsprong en voortgang, en haalt de zaak van het begin af, en alzoo reeds van de vroegste Joodsgezinde Leeraren en de Gnostieken op; op den Feestdag zelven gaf de Prediker de voornaamste bijzonderheden van de geschiedenis der Kerkhervorming op, waarbij de vroegere daadzaken, ook in de donkerste eeuwen, niet worden over het hoofd gezien; - in het namiddaguur werden de uitnemende voordeelen, maar ook de nog overgeblevene gebreken der bewuste Kerkhervorming aangewezen; - en de korte redevoering des avonds, bij een zang-, dank- en biduur, geeft het aanmoedigend uitzigt op eene nog toekomende volmaakte herstelling; welk uitzigt daarin gegrond wordt, dat God alle dingen werkt naar den raad zijnes willens, - zijn werk niet ten halve laat steken, - zijn eens genomen voornemen zekerlijk volbrengt, - en zijne beloften, door de Profeten gedaan, eens heerlijk vervullen zal; verwijzende, de Leeraar, in eene aanteekening, ten betooge, dat er nog groote omwentelingen moeten voorvallen, enz. eer de heerlijke volmaking van alles daar is, op zijne Proeve eener verklaring van den eigenlijken zin der profetische Gezigten der Openbaring, Haarlem 1806, zijne Beschouwing van daniel's Voorzeggingen, Purmerende 1809, en het door goede vertaalde werk van ewald: De laatste
Tooneelen van de Wederkomst van Jezus, enz. met welken Schrijver hij zonderling overeenkomt, hoewel noch hij ewald, noch ewald hem kon hebben ingezien; waaruit de Eerw. le roy bewijs trekt, dat er in de letter dier Gezigten iets liggen moet, hetwelk tot eene soortgelijke en gelijkvormige verklaring opleidt.
Deze Leerredenen - die wij, om derzelver wijdloo-
{==64==} {>>pagina-aanduiding<<}
pigheid, echter, liever lezen, dan dat wij die hadden moeten aanhooren - verdienden zeker eene meer uitvoerige melding, waartoe wij ons gaarne zouden nederzetten, behoorden zij zoo wel onder de eersten, als nu onder de laatsten, die wij, ter gelegenheid van het Eeuwfeest, voor ons publiek moesten nagaan: het weinige, dat wij er van gezegd hebben, zal intusschen voldoende zijn, om dezelve te doen opmerken en onderscheiden. En gaf het natuurlijk den Leeraar genoegen, dat een aantal leden uit zijne gemeente, en van de landgemeenten in zijnen omtrek, hem tot de uitgave aanzochten en door inteekening aanmoedigden; wij twijfelen ook geenszins, of de, hoewel nu wat late, uitgave zal hem nu ook van elders dank en genoegen aanbrengen.






Avondmaalsviering door A. de Koning, Predikant te Sliedrecht, op den 12den van Grasmaand 1818. Te Utrecht, bij J.G. van Terveen. 1818. In gr. 8vo. 34 Bl. f :-8-:

De Eerw. de koning, een aantal van 56 lieden in zijne talrijke Gemeente belijdenis hebbende afgenomen, verkoos, om lokale voldoende redenen, de openbare bevestiging derzelve niet van den predikstoel, maar bij de bediening van het Avondmaal aan de tafel te verrigten; en daar deze plegtigheid, en geheel de rede en handeling, grooten indruk maakten, gaf hij dit stukje, bijzonder voor zijne Gemeente, in het licht. Het is doelmatig en eenvoudig, en het ‘variis modis bene fit’ wordt door hetzelve bevestigd.







{==65==} {>>pagina-aanduiding<<}

Bijdragen tot den tegenwoordigen staat van het animalisch Magnetismus in ons Vaderland: door G. Bakker, Professor in de Geneeskunde, H. Wolthers, Med. Doctor, en P. Hendriksz, Med. Doctor en Lector in de Chirurgie, te Groningen. IIde Stuk. Te Groningen, bij W. van Boekeren. 1818. In gr. 8vo. XXIV en 270 Bl. f 2-16-:

Uit de woorden van gaubius, aan het hoofd van dit Stuk geplaatst, zoude men bijna moeten opmaken, dat de kundige Schrijvers van hetzelve de magnetische geneeswijze van een' min gunstigen kant leerden kennen, en uit sommige uitdrukkingen, in de voorrede, schijnt te volgen, dat zij zwarigheden ontmoet hebben, welke hen van het verder voortzetten hunner waarnemingen en proeven, betrekkelijk dit onderwerp, grootendeels doen afzien. Zulk een besluit, in zulke verklaarde voorstanders van het Magnetismus, kan niet dan ten nadeele van hetzelve werken. Doch, bij eene aandachtige lezing van dit Stuk zelf, bespeurt men weldra, dat de geachte Schrijvers even zeer overtuigd blijven van de belangrijkheid van het Magnetismus, en als natuurverschijnsel en als geneesmiddel; en dat alleen de bezwaren, aan eene geregelde en kunstmatige magnetische behandeling verknocht, hen doen wanhopen, om dit middel zoo algemeen aangewend te zien, als zij wel wenschten. Zij stellen daarom, in § 21, de oprigting van gasthuizen, voor de magnetische behandeling, in groote steden, voor, ten einde dit middel duurzaam en uitgebreid nuttig te doen zijn; daar het voor de geneeskundigen van beroep ten uiterste moeijelijk is, hetzelve op den duur aan te wenden, en de schijnbare gemakkelijkheid der behandeling moet doen vreezen, dat het ligt in handen van onkundigen en kwakzalvers kan geraken.
Deze Bijdragen bepalen de aandacht van den lezer tot zeer verschillende onderwerpen. In het eerste en

{==66==} {>>pagina-aanduiding<<}
tweede Hoofdstuk wordt over de wijze van behandelen, en over de gewaarwordingen, ten gevolge van het Magnetismus, gesproken. Wij zien uit dezelve, dat verschillende manieren, al schijnen zij zelfs tegenstrijdig, (b.v. de behandeling met de vingerspitsen en het zoogenaamd kalméren) echter een' en denzelfden grond hebben, in de wilsbepaling van den magnetiseur en de daarmede zamenstemmende bewegingen. Behalve het ook van elders bekende, verdient zeker hetgene, aangaande de uitwerking van het magnetiseren op den magnetiseur zelven, en over het magnetiseren van dieren, gezegd wordt, de nadere overweging van den lezer. Uit de op eenige dieren (b.v. een' hond, eene kat, twee apen, eene duif) genomene proeven zien wij, dat dezelve er gansch niet onvatbaar voor zijn. Een gezond magnetiseur ondervindt van zijne werking geen nadeel; alleen het beademen schijnt meer kracht weg te nemen, dan eenige andere manipulatie. Uit een ontstoken deel voelde de gemagnetiseerde meer werking komen. Eene belangrijke opmerking, en die den waarnemeren te regt aanleiding geeft, te vragen, of in zoodanige ziekten het ontkennend magnetiseren niet van dienst zoude kunnen zijn.
De overige vier Hoofdstukken leveren ons bijdragen tot de kennis van het animalisch Magnetismus, als geneesmiddel, in onderscheidene ziekten, vooral echter in zenuwkwalen. Het grootste gedeelte der, daartoe betrekkelijke, waarnemingen leveren ons de Schrijvers; in het vijfde Hoofdstuk worden er echter eenige van den Haarlemschen Heelmeester van der voort medegedeeld. In het zesde Hoofdstuk wordt de geneeskundige geschiedenis van eenige ziekten, in het eerste Stuk beschreven, vervolgd. Het verhaal dier waarnemingen is minder geschikt voor een doorloopend verslag. Het bewijst van de eene zijde de waarheidsliefde van den Schrijver, daar ook de niet geslaagde aanwending van het Magnetismus niet verzwegen wordt, maar van de andere zijde deszelfs vermogenden invloed

{==67==} {>>pagina-aanduiding<<}
op zeer vele, vooral zenuwziekten. In vallende ziekten werd het zelden heilzaam bevonden, brengende alleen verandering, in de snellere opvolging, of in de langdurigheid der toevallen, aan. In onderscheidene krampziekten, vooral in de aamborstigheid, toonde het zich zeer heilzaam. Wij lezen hier voorts meer dan één geval van genezene blindheid, ook van waanzinnigheid, en zelfs van razernij, door den Heer van der voort waargenomen.
Schoon het oogmerk van dit Stuk niet was, het somnambulisme als natuurverschijnsel te beschouwen, bevat het echter nog al het een en ander, daartoe betrekkelijk, en dat van het verhaal der geneeskundige verschijnsels niet wel kon worden afgezonderd.
Dit boekdeeltje bevat dus veel wetenswaardigs; maar ook nog al het een en ander, dat met omzigtigheid gelezen en overwogen moet worden, b.v. over de oorzaak der geneeskracht van het Magnetismus (bl. 98), over de sympathetische geneeswijze (bl. 171), over de kleine, maar dikwijls herhaalde aderlatingen (bl. 267), over het opvolgen der indicatiën, door de somnabulen opgegeven (bl. 265) enz.





De waarde der Koepokinenting gehandhaafd, en op nieuw aanbevolen aan Ouders en Kunstgenooten, door A. van Stipriaan Luisçius, Med. D. et Chem. Lector te Delft, enz. Te Delft, bij P. de Groot. In gr. 8vo. 50 Bl. f :-10-:

De verdienstelijke Delftsche Geneesheer van stipriaan luisçius spreekt, in deze bladen, een krachtig woord, ter handhaving en verdere aanprijzing der Koepok-inenting. Zijne rede is voornamelijk tot de leeken in de Geneeskunst gerigt, en het werkje verdient in handen van alle Ouders te zijn, en van hen behartigd te worden. De ervaren en schrandere Schrij-
{==68==} {>>pagina-aanduiding<<}
ver heeft in hetzelve vooral aangetoond, dat men niet te veel vertrouwen op de Koepok-inenting stellen kan, en dat dezelve niet met te veel omzigtigheid kan verrigt worden. Het eerste bewijst hij vooral uit den goeden uitslag, welken de, behoorlijk in het werk gestelde, inenting heeft, zoodat men er ten hoogste zeldzaam ware Kinderziekte op heeft zien volgen; welke gevallen van stipriaan luisçius vooral toeschrijft aan de door de inenting niet geheel weggenomene vatbaarheid, zoodat zulke menschen als tweemaal pokken. Maar de in deze dagen meer dan eens waargenomene Kinderziekte, bij gevaccineerden, schrijft hij aan eene minder goed geslaagde vaccinatie toe, waardoor de pokken dan zelfs gewijzigd worden. De bedenking, alsof andere uitslagziekten, na de Koepok-inenting, heviger gewoed hebben, wordt als onbewezen, en voor alsnog onbewijsbaar, aangemerkt. Te regt raadt hij, bij de inenting, de grootste voorzigtigheid aan, daar er zoo veel is, dat dezelve geheel of gedeeltelijk kan doen mislukken. Maar wij zouden het zaakrijk boekje moeten uitschrijven, wilden wij het nader leeren kennen. Wij wenschen het daartoe liever in veler handen.


De Aarde en hare Bewoners, volgens de nieuwste Ontdekkingen, enz. naar het Hoogduitsch van E.A.W. von Zimmerman. Met Platen. IIIde Deel. Te Haarlem, bij F. Bohn. VIII en 386 Bl. f 3-12-:

Dit derde Deel van zimmerman's uitmuntend werk brengt den Lezer, volgens eene schikking, die ons nog een raadsel blijft, uit de heete Westindische eilanden, eensklaps naar de bevrozene Poollanden over. Misschien heeft de Schrijver, door het verrassende der tegenoverstelling en afwisseling, het belang zijner schilderingen zoeken te vergrooten. Hoe het zij, deze schilderingen zijn althans niet minder onderhoudend noch

{==69==} {>>pagina-aanduiding<<}
belangrijk, dan die in de beide vorige Deelen. Zij toonen, op de sprekendste wijze, dat de groote Schepper der Natuur, van wiens wijsheid ons hier op elke bladzijde sporen in het oog vallen, het behoud en de welvaart, ja ook het genoegen der bezielde wezens tot het verheven eindoogmerk zijner Schepping gesteld heeft; en juist naar mate deze landen, in den eersten opslag, bar, ruw en onbewoonbaar schijnen, naar die mate zien wij er meer blijken der Goddelijke voorzorg. Daarenboven zal het Publiek juist nu gaarne iets meer omstandigs van die gewesten lezen, waarheen de groote Noordelijke Ontdekkingsreis der Britten gerigt is. De Schrijver vertoont ons, namelijk, niet den geheelen omtrek der Noordpool, maar slechts derzelver westelijke helft, namelijk IJsland, Groenland en de Poollanden van Noord-Amerika.
Daar in dit keurig werk zoo wel de behandeling als de stof van grondige belezenheid en schrander oordeel getuigen, zullen wij ons niet vermoeijen met gebreken op te delven; maar liever, na eene beknopte opgave des inhouds, eenige bijzondere merkwaardigheden der beschrevene landen aanstippen.
Na eene korte, doch belangrijke inleiding, handelerde over het poolijs, drijfhout, de lange dagen en nachten, enz. worden ons achtervolgens IJsland, Groenland, de gewesten, door hearne en mackenzie bezocht, en eindelijk Canada beschreven, (hetwelk eigenlijk niet meer, wat de ligging aangaat, een Poolland is dan Frankrijk, maar dien naam door de hevige koude verkregen heeft.) Daarop volgt Nieuw-Schotland, het zuidelijkste der gewesten, aan welke men, des noods, den naam van Poollanden kan geven. Wij vinden voorts een uitvoerig verslag wegens den aard, de zeden en leefwijze der oorspronkelijke bewoners, en ten slotte (gelijk in de vorige Deelen) de voornaamste voortbrengsels voor den handel, en eene aanwijzing van de wijze inrigting der gewesten van de Noordpool.
Over het groote poolijs worden ons hier vele bij-
{==70==} {>>pagina-aanduiding<<}
zonderheden medegedeeld, die geschiedkundig waar zijn, maar na de jongste ontdekking, door de Engelschen, van de wegdrijving der groote ijsbank bij Oud-Groenland, waarschijnlijk tegenwoordig niet meer zullen bestaan; althans in de ruime zee moeten de Engelschen hoop hebben op een vrij vaarwater, en eene dier geweldige ijsscheuringen, waarvan op bl. 6 gewaagd wordt, moet, sterker dan al de vorige, de Oud-Groenlandsche kust bevrijd, en eene onmetelijke hoeveelheid drijfijs tot diep in het Zuiden hebben doen afzakken. - Dat men, over het ijs heen, in éénen dag zeven graden, of 175 Fransche mijlen, breedte zou kunnen afleggen, (de 71 tot 78o.) komt ons onmogelijk voor. ‘Vreesselijk is de zamenhorting van drijvende ijsvelden. Groote balken worden vermorzeld, vlam en rook stijgen van uit de ijsvelden omhoog, en de zee vertoont, als 't ware, volkanen. Walvisschen worden verpletterd, aanmerkelijke stukken van de rotsachtige kusten, ja zelfs geheele eilanden worden bij deze ontzaggelijke worstelingen der ijsbergen tegen elkander voortgerukt,’ (bl. 11.) De uitwasemingen van het ijs sterker dan die van het water zijnde, verbreken in den zomer, bij de lange dagen, gedurig het evenwigt der lucht, en veroorzaken de verschrikkelijkste stormen, (bl. 13.) Zou dit ook een' fleutel geven tot de geheel buitengewone weêrsgesteldheid des jaars 1816, toen de ijsvelden tot de zeer lage breedte van 41 of 42 graden neêrdaalden? - Het Noorderlicht geeft somtijds geluid, zoo als de Schrijver uit eigene ondervinding getuigt, en waarvan gmelin nog een sterker voorbeeld aanbrengt (bl. 19.) De Noord-Indianen schijnen eenigermate deszelfs elektrieken oorsprong
te raden. - In IJsland vindt men de zonderlingste verschijnselen bijeen: zeevisschen in zoet water, wandelende of beweegbare volkanen (verschuiving van geheele landbrokken is niet zonder voorbeeld, b.v. de beweegbare bogs of veenen in Ierland), een deksel van ijs en sneeuw op eenen kokenden grond, (men mag er volgens oloffen bijvoegen: onverdra-
{==71==} {>>pagina-aanduiding<<}
gelijke hette in de luwte van een' ijsberg, waarbij men, zoo er geen wind is, visch half gaar kan koken, bij felle koude op de andere zijde) geheele lagen ebbenhout onder de aarde, eetbaar en voedzaam mos, en slangenkruid, (elders een zamentrekkend middel) schapen met vijf hoornen, enz. Geeft IJsland blijken van thans veel kouder te zijn dan vóór eenige eeuwen, dit is nog veel meer het geval met Oud-Groenland, hetwelk in 1408 nog een' Christen-Bisschop, eene hoofdstad en 300 dorpen telde. Wat is er van dit alles geworden? De (thans gescheurde en misschien gesmoltene) ijsdam heeft tot nu toe den toegang tot deze belangrijke aloude Volkplanting afgesneden: vermoedelijk zijn alle Europeërs van gebrek vergaan. In het Nieuw- of Westelijk-Groenland (door egedé ontdekt, en door de Moravische Broeders bekend gemaakt) geeft een ijsveld een' glans, die verscheidene mijlen ver in zee wordt gezien. In dit koude gewest vindt men bergen, steiler dan de Alpen. Even als in IJsland, heeft het lepelblad in Groenland een' bijzonder aangenamen, zoeten smaak, (doch iets walgelijks volgens oloffen, dat met koken overgaat.) Het wordt als salade gegeten, en is, gelijk men weet, uitstekend voor de scheurbuik. De Natuur heeft den Groenlander van eene laag vet voorzien, die hem ter bescherming strekt tegen de koude; dit is zoo
sterk, dat men het, zelfs des winters, ofschoon de godsdienstige vergaderingen niet verwarmd worden, in hunne nabijheid niet lang kan uithouden, zoo wel door warmte, als viezen reuk. Ook de Esquimaux, die op dezelfde hoogte woont, kan zijn bevrozen klimaat zeer goed verdragen, en zou het tegen geen ander op aarde verruilen. Deze koude is echter aan de Hudsonsbaai zoo streng, dat de Thermometer van fahrenheit op 50 gr. onder o stond in den winter tusschen 1802 en 1803. (Die winter was anders in Europa zoo bijzonder streng niet.) Het land omtrent de Hudsonsbaai en de streken ten westen derzelve zijn eerst in de achttiende eeuw eenigermate bekend geworden. Hearne en mackenzie heb-
{==72==} {>>pagina-aanduiding<<}
ben, door het vinden der Zee in het Noorden, het vermoeden van eenen noordwestelijken doortogt, waaraan wij de ontdekking van Labrador, de Hudsons- en Baffinsbaaijen te danken hebben, verlevendigd, en de groote Ontdekkingsreis naar de Noordpool staat ons ook hieromtrent inlichtingen te geven. (De bijzonderheid, dat men scheepswrakken van Hollandsche Straat-Davisvaarders in de Zee van Japan gevonden heeft, pleit eenigermate voor dit vermoeden.) Het mos levert op deze hooge breedte, als in IJsland, eene voedende, zelfs zeer voedzame zelfstandigheid op; en het kruid Weesuca-pucka dient tegen rheumatieke pijnen (gewoonlijk een uitwerksel der koude). Men vindt waterplanten voor de talrijke watervogels, en overvloed van visch in de menigte van meren. Immers de gedaante des lands vertoont sprekende blijken van latere vorming dan de overige gedeelten der Aarde; even als eene zeef wordt het gegroefd door honderd en dertig, of, zoo men de grenzen wat ruimer neemt, drie honderd grootere en kleinere meren, (verg. bl. 100 en
123) door beken en rivieren, ten deele bevaarbaar, ten deele met den dondergalm der Niagara neêrstortende, in elkander gevlochten, die te zamen wel 15000 vierkante mijlen zullen bedragen, en waarvan de meren Winipig, Athapuscow en het Sklaven- (lees Slaven-meer) eene zeer groote ruimte beslaan. De landen ten Zuiden bezitten hiervan veel minder. De Kapiteins lewis en clarke hebben op hunne reis door het middelstuk van Noord-Amerika, tusschen den 39 en 49 gr. N.B. en 90 en 123 L. bewesten Londen, niet één meer van belang ontdekt, en zelfs wijst hunne groote kaart er niet één enkel ten westen van de Missisippi met name aan, dan de kleine Shalett-, Riddle- en Ensue, meren op het rotsgebergte. De groote vlakte van den Missouri kon dus haar water gemakkelijk door de Missisippi in de Mexicaansche golf ontlasten; terwijl de vele kleinere gebergten in het Noorden (na de groote overstrooming uit het Oosten of de Atlantische Zee, die geheel Amerika een-
{==73==} {>>pagina-aanduiding<<}
maal tot aan het groote gebergte bij de westkust moet bedekt hebben) het afzakkende water tegenhielden, en in de laagten deden stilstaan; iets, hetwelk de gemeenschap te water ongemeen bevordert.
Eene beschrijving van den mensch in deze barre oorden vertoont ons niet veel tot eere van ons geslacht. De Knistenaux en Noord-Indianen zijn Barbaren in den ergsten zin, die niet slechts de walgelijkste dingen verteren, zoo als half verteerde kruiden uit eene hertenmaag, ongedierte en zelfs pelzen, (want hiertoe perst hen de honger) maar ook hunne medebroeders of zelfs hunne eigene kinderen dooden, om zich met hun vleesch te verzadigen. Welk een onderscheid bij de ook wel armoedige, ook wel tot het ellendigste voedsel gedoemde Shosharies of Slang-Indianen in het rotsgebergte, die lewis en clarke zoo vrolijk, zoo verpligtend en goedaardig, en tevens zoo strikt eerlijk vonden! ‘Zij verschillen zoo zeer (volgens hearne) van het overige menschdom, dat de meesten hunner, vooral van de geringste soort, liever norsch en stuursch schijnen behandeld te worden, dan zacht en vriendelijk; want, zoo men hun de minste goedheid betoont, worden zij baldadig en onverdragelijk.’ (Hearne, Reis naar den N. Oceaan, IIde D. bl. 133.) IJsselijk zijn hunne wraaknemingen; bovenal zag de genoemde Reiziger daarvan een voorbeeld bij het overvallen der Esquimaux, waarin de uitgezochtste wreedheden deze ellendigen ter dood martelden, - zelfs jonge meisjes en vrouwen. En dit volk is nog het zachtaardigst van al degenen, die met de kantoren der Maatschappij handelen, zegt hearne. Een aanhanger van rousseau zou dit, vergeleken bij de deugden der Slang-Indianen, gereedelijk aan den omgang met Europeërs toeschrijven, waarvan dezen nog genoegzaam vrij zijn gebleven: maar liever roepen wij met onzen Schrijver uit: (bl. 140.) Beschaving! heilige beschaving! gij alleen zijt het
Palladium der menschheid! Welsprekend en overtuigend is het onmiddellijk volgende vergelijkende tafereel tusschen wilde en beschaafde Volken; doch ons bestek gedoogt daarvan geene mededeeling.
In Canada vertoont zich de Natuur reeds veel zachter en vriendelijker. Door meren en zeeën ingesloten, gelijkt het naar een eiland, en is, door zijne helling naar den Atlantischen Oceaan, de algemeene afloop der wateren uit het hoo-
{==74==} {>>pagina-aanduiding<<}
gere land en uit de beroemde vijf meren. Tusschen twee derzelve, de Erie en Ontario, is de waterval van Niagara, die hier zeer fraai beschreven wordt. Een gedeelte dier schildering moeten wij overnemen. ‘De verbazende hoeveelheid van water stort, bij 672,000 tonnen in elke minunt, meer dan 150 voeten loodregt naar beneden. Welk een ontzettend gezigt! welk een verschrikkelijk geraas! - Een eeuwige, dikke, witte damp stijgt hier omhoog; als de lucht helder is, ziet men denzelven, aan eenige witte wolken gelijk, op een' afstand van meer dan 54 Engelsche mijlen, en beneden aan denzelven vertoonen zich dan steeds de schoonste regenbogen. Het verschrikkelijke geraas van dezen waterval hoort men, bij stil weder, op eenen afstand van 40 Engelsche mijlen. - Alles, wat bij toeval hier nabij komt, wordt verpletterd; niets is in staat, zich aan de kracht van dezen waterval te onttrekken. Geheele scharen van sterk zwemmende watervogels uit het meer Erie worden dikwijls een slagtoffer van hunne onbedachtzaamheid. Zij spannen wel, bij het gevoel van het dreigende gevaar, alle hunne krachten in, om hetzelve, door vliegen, te ontkomen; doch men vindt in den herfst een zoo groot aantal van verpletterde vogels, dat de bezetting van het Fort Niagara daarvan een' tijd lang kan leven. Beeren, herten en groote visschen drijven dan ook, beneden den waterval, dood langs de rivier. Somtijds treft zulk een lot ook menschen.’ Hoe beschaamt zulk eene eenvoudige schets van een Natuurtooneel alles, wat de weligste - ja wij durven zeggen, wat de verhevenste poëzij
daarbij zou kunnen voegen! - Bij de beschrijving van de St. Laurens-Rivier (wier wateren slechts eene voortzetting zijn der Niagara) roept de Schrijver uit: ‘Welk eene rivier voor den handel! Zelfs de Missisippi kan thans met haar niet vergeleken worden.’ De Missisippi kan ook thans niet meer als de grootste rivier van Noord-Amerika worden genoemd: het is de Missouri, die haar verreweg het meeste water aanbrengt, en den veel grooteren loop van 3000 Engelsche mijlen of duizend uren heeft, eer zij zich met de Missisippi vereenigt.
De Volken van Canada worden door onzen bekwamen Schrijver vooral, met uitstekende kennis van zaken, in eene belangrijke uitvoerigheid geschilderd. Bij het tafereel hunner geaardheid en zeden heeft men vooral de keurige, vrij vol-
{==75==} {>>pagina-aanduiding<<}
ledige berigten van carver gevolgd, zonder andere of nieuwere Reizigers daarom uit het oog te verliezen. Veel daarin toont eene treffende gelijkvormigheid met de denk- en leefwijs onzer Duitsche voorvaderen, volgens de beschrijving van tacitus. Uit de vereeniging der vijf of zes Volken, te zamen de Natie der Irokézen uitmakende, kan men zeer goed den oorsprong van dergelijke Volksvereenigingen in den ouden tijd, b.v. der Franken en Allemannen, verkharen. De beschrijving der Indiaansche oorlogen en wreedheden, tegen de gevangenen gepleegd, (bl. 239-250) is ijsselijk, en getuigt van ingewortelde kwaadaardigheid. (Raynal vergeleek in zijn' tijd deze standvastigheid dier gevangenen onder de uitgezochtste martelingen bij die der eerste Christenen!) Te meer blijkt deze laaghartigheid daarin, dat zij meer door nachtelijke aanvallen, dan door manmoedige tegenweer, de overwinning zoeken, en dat de vrouwen in het pijnigen der gevangenen met de mannen wedijveren, ja die soms overtreffen; even gelijk in de Fransche Omwenteling, die nabootsing der Canadasche moordfeesten. En toch zijn deze menschen onder elkander zeer eendragtig. Bijna nooit hoort men een krakeel. Zelfs betoonen zij gaarne herbergzaamheid (bl. 256.) Is hunne barbaarschheid dus niet aan overdrevene Vaderlandsliefde, of liever zucht voor hunnen stam, te wijten? Het komt ons althans te algemeen voor, zoo de Schrijver die aan hun hoofdbedrijf, de jagt, toekent (bl. 283.) Vele jagervolken, onder anderen onze Duitsche
voorvaders, waren zulke monsters op verre na niet; en waren niet ossian's Celten, hoewel geheel van de jagt levende, wel een krijgshaftig, maar tevens een zeer edel en menschelijk volk, bij hetwelk men nooit ongewapenden mishandelde, of zulken, die dit deden, met schande overlaadde?
De geringe bevolking van het noordelijkst Amerika (op 6 vierkante mijlen op zijn best één mensch), en de onkunde aan akkerbouw en veeteelt, brengen den Schrijver tot het besluit, dat de Amerikanen niet van de tegenover hen wonende Natiën der oude wereld afkomstig zijn. Van waar dan? Zij zijn toch niet uit de aarde gewassen? Of zou de Heer zimmerman de gissing van sommigen omhelzen, dat de Schepper onderscheidene menschenrassen oorspronkelijk had voortgebragt? Reeds in zijn Iste Deel (bl. 271-274) heeft hij zich dier opvattinge gunstig getoond. Zonder ons tot de be-
{==76==} {>>pagina-aanduiding<<}
oordeeling van dit geschil in te laten, vragen wij alleenlijk: kunnen de noordelijkste Amerikanen, gelijk zoo vele volken in de oude wereld, niet verbasterd, niet een' trap nader tot de dierlijkheid gekomen zijn? Humboldt althans, de bevoegdste regter, zoodra het de volken van Amerika geldt, houdt de oude bewoners der Noordwestkust en van Nieuw-Spanje voor afstammelingen der Aziaten, misschien der Hunnen, (Hiong-nu). En zelfs de zoo beschaafde Mexicanen kenden noch ijzer noch huisdieren.
Op bl. 302 vinden wij een zeer schoon vertoog ter verdediging van het boven aangestipte eindoogmerk in de Schepping, ook ten behoeve van den Mensch, als inleiding tot de beschrijving der voornaamste dieren, in de Poolgewesten ten nutte van ons geslacht dienende, Doch, wel verre van de kinderachtige verwaandheid, om dit eindoogmerk alleen op ons zelven toe te passen, doet de Heer zimmerman veeleer duidelijk zien, dat ook de dieren sprekende blijken van Gods goedheid, ook voor zich in het bijzonder, vertoonen. Dus is het oog van den walrus dus ingerigt, dat het door ongemeen sterke oogspieren kan in- en uitgeschoven worden, en dus in de lucht en in het water even scherp zien, (bl. 335.) Na de walvisschen en andere water-zuigdieren te hebben afgehandeld, beschrijft zimmerman de stokvischvangst, en geeft daarbij de merkwaardige bijzonderheid op, dat de vette kabeljaauwslever (ook tot traan gebruikt) even als olie, tot op een' grooten afstand, de zee lenig maakt en glad strookt. Reeds de Ouden kenden deze eigenschap der olie.
Bij dit Deel is een klein Kaartje gevoegd, waaruit schijnt te blijken, dat de Schrijver, bij de uitgave van hetzelve, de onlangs verschenen zeer belangrijke Reis van lewis en clarke langs de Missouri en tot de Zuidzee niet gekend heeft. Immers wij vinden daarin den loop der Missouri slechts gedeeltelijk aangeteekend, en een Lawrence-meer in eene streek, door die Reizigers bezocht, doch waarvan zij met geen woord gewagen, zoodat het niet schijnt te bestaan.



{==77==} {>>pagina-aanduiding<<}

Mijne geheime Zending in de Nederlanden enz. voor het Engelsch Staatsbewind, als Zaakgelastigde van den Hoogëd. Heer W. May, thans Consul-Generaal der Vereenigde Nederlanden te Londen, gedurende de belangrijke jaren van 1811, 1812 en 1813; bewezen en verdedigd tegen de verkeerde begrippen van Onkundigen en de valsche lasteringen van Kwaadwilligen: alles gestaafd met echte stukken en bewijzen, door J.C. van Noort. Waarbij gevoegd is het Cijfer, door hem in zijne geheime Correspondentie gebruikt, met deszelfs uitlegging. Te Groningen, bij A. Hazelhoff. 1818. In gr. 8vo. 140 Bl. f 1-10-:

Onder dezen uitvoerigen titel deelt de Heer van noort het omstandig berigt mede van zijne staatkundige betrekkingen in de jaren 1811-1813 tot den Heer may, en door dezen, zoo als hij waande, in eenen regtstreekschen zin tot het Engelsche Gouvernement. De gem. Heer had hem bij zekere gelegenheid opgezocht, om als geheim gelastigde de vereischte navorschingen te doen van alle voorkomende zaken, zoo ten voordeele der Engelschen, als ten nadeele der Franschen, dezelve onder aangenomen cijfer over te brieven, en daarbij geene moeite of geld te ontzien, met vaste verzekering van edelmoedige en levenslange belooning. Deze Correspondentie schijnt dan ook, hoe moeijelijk, echter vrij regelmatig en veilig te zijn voortgegaan tot op de omwending van zaken hier te lande, onder voldoening van uitschotten enz. Ook de Heer van noort, zich te Groningen hebbende nedergezet, had zich de gelegenheid ten nutte gemaakt, om, bij kennishouding met de Fransche Agenten van dien tijd, vele geheimen te bespieden, ten einde zoo veel te meer aan zijne zending te voldoen. De vertraging, intusschen, van behoorlijke betaling, gaf aanleiding tot zeer onaangenaam onderhoud met den man, die hem had aangesteld. Bij de omwending van zaken, in November 1813, geraakte de Heer van noort in politiek arrest, dat tot Januarij 1814 duurde, zonder eenig stellig verhoor. Het berigt daarvan aan den Engelschen Correspondent bragt velerlei toezeggingen voort van dadelijken bijstand, door tusschenkomst van het Britsche Gezantschap hier te lande; doch even

{==78==} {>>pagina-aanduiding<<}
vruchteloos in de gevolgen, als de verdere aandrang tot overmaking der door hem gevorderde penningen. Geheime aantijgingen, alsof hij aan de Fransche Agenten ten dienste had gestaan, maakten alle pogingen tot verkrijging van zijn vermeend regt hoe langer zoo moeijelijker. Drie Rekesten, eindelijk, aan Z.M. den Koning, in 1815, 1816 en 1817, hadden almede geen gunstig gevolg; zoodat de man zich nu ten laatste, bij al de mislukking zijner hope op voldoening en herstel, genoodzaakt acht, dit gansche verhaal, met de noodige bescheiden en bewijzen zijner onschuld, ten opzigte van den hem aangewrevenen laster, in het licht te geven, en aan het oordeel van het Publiek te onderwerpen.
Voor zoo ver de Schrijver aan dit voor hem zeer belangrijk onderwerp al dat licht bijzet, hetwelk hij ter stavinge van zijn regt en zijnen goeden naam noodzakelijk oordeelt, is deze mededeeling wel geschikt, om het medelijden gaande te maken en zijne geschondene eer te herstellen; dan, of deze bekendmaking behulpzaam zijn zal tot zijn finantiëel herstel, van den kant zijner schuldvordering, laat zeer veel twijfel over, daar toch een afzonderlijk persoon, met eenen anderen in verdrag getreden, geene verdere aanspraak heeft, dan op den man zelven, met wien hij zich verbonden heeft, en met welken dan nog voldoende bewijzen van zoodanig geheim verdrag aanwezig moeten zijn. De weg, die voor hem open staat, blijft altijd dezelfde, als die in zoodanig geval langs den gewonen vorm van regten behoort ingeslagen te worden. De zwarigheid dier regtsvordering zal ieder, met hem, gevoelen; doch dit verandert de zaak zelve niet, en de Heer van noort kan, onzes inziens, op geen ander goed gevolg hopen, dan door, met ondersteuning van zijne vrienden, het regtsgeding tegen zijnen schuldenaar voort te zetten. - Tot wat oogmerk de Schrijver alhier zijn gebruikt cijfer, met deszelfs ontvouwing, mededeelt, kunnen wij niet bevroeden, en twijfelen tevens, of deze mededeeling zijne aanspraak begunstige! De Lezer, intusschen, zal zich zeer gaarne met des Schrijvers leerzame aanmerking vereenigen, dat er, over het algemeen, weinig staat op voorname lieden te maken, en dat een te groot vertrouwen bij gewigtige en geheime ondernemingen allezins onbedachtzaam is.








{==79==} {>>pagina-aanduiding<<}

Proeven van uiterlijke Nederlandsche Welsprekendheid, in navolging van P. Francius, benevens eene Redevoering over Jacob Cats, als Verlichter des Volks en Bevorderaar van het nut van 't algemeen, door Jan Kops, Hoogleeraar te Utrecht. Te Haarlem, bij de Wed. A. Loosjes, Pz. 1818. In gr. 8vo. XVI en 122 Bl. f 1-8-:

Deze Proeven van uiterlijke Welsprekendheid - eigenlijk proeven van onderrigt, hoe men wélgeschrevene opstellen ook wél voorlezen of opzeggen zal - zijn slechts gedeeltelijk gevolgd naar die, welke weleer, door den vermaarden Hoogleeraar aan de Doorluchtige School van Amsterdam, petrus francius, oorspronkelijk in het Latijn, en daarna ook vertaald in het Nederduitsch, zijn uitgegeven. Francius handelde toch ook over geschikt gebaar, hetwelk mede tot uiterlijke welsprekendheid geacht moet worden te behooren, daar hier eeniglijk van geschikte uitspraak de rede is; doch de Hoogleeraar kops verklaart opzettelijk over het eerste niet te hebben gesproken, zoo omdat het moeijelijk is, de kunst der gebaarmaking, zonder afbeeldingen, behoorlijk voor te stellen, als omdat, volgens het algemeen gevoelen, alle voorschriften daaromtrent slechts aanleiding geven tot gedwongene en stijve voordragt. Het is waar, men zou deze aanmerking ook kunnen maken wegens regelen van uitspraak; maar de Heer kops meent, dat zij daaromtrent niet zoo zeer klemt, en tracht ze, in dit opzigt, ook met het gezag van den Hoogleeraar engel, in zijn klassiek werk, over de kunst van nabootsing door gebaren, te ontzenuwen, en wij stemmen hierin met zijn Ed. overeen; doch wij meenen tevens, dat deze wederlegging ook geldt tegen hetgeen men tegen de voorschriften omtrent het gebaar gewoon is in te brengen. Dan (zoo als wij gezegd hebben) zijn Ed. handelt daarvan hier niet. Ondertusschen, wegens de kunst van voordragen is meermalen aangemerkt, dat geene regels in staat zijn, om een welsprekend Redenaar te vormen, zoo hij zelf geene natuurlijke talenten, geene oorspronkelijke begaafdheid, geen gezond oordeel, geen' kieschen smaak en geen
fijn oordeel bezit; en de Heer kops erkent dit niet alleen, maar staaft het ook, in zijn Voorberigt, met de fraai-
{==80==} {>>pagina-aanduiding<<}
je en bondige (wij mogen er bijvoegen, in dit vak geleerde) aanmerkingen van den Heer jan van walré te Haarlem; doch zijn Ed. meent te regt, dat daarom de kunstregels geenszins overtollig zijn, dewijl hij, die de gelukkigste natuurgaven voor de welsprekendheid bezit, zich, bij een goed onderrigt, toch altijd nog tot hoogeren trap der kunst zal kunnen opvoeren, dan wanneer hij geheel aan zich zelven wordt overgelaten; terwijl zij, die min gunstig door de Natuur bedeeld zijn, althans teregtwijzing behoeven: en het is daarom, dat hij zijne proeven niet heeft achtergehouden, waarvoor men zijn Ed. dank schuldig is. - Zie hier nu, welke de inhoud en aard dezes eersten deels van dit boekdeeltje is.
Na eenige aanmerkingen over uiterlijke welsprekendheid in het algemeen, - over de gebreken, waarvoor hij, die zich tot Redenaar wil vormen, zich, van den beginne af, vooral te wachten heeft, - over het hooge doel van alle openbare voordragt, te overreden en te bewijzen, - over het behouden van den aan elk eigenen natuurlijken toon en van die wijze van uitdrukking, waarvan men zich, in de beschaafde verkeering, bedient, met aanwijzing der behoorlijke wijzigingen, - en over de oefening, welke dit vereischt, worden hier achtervolgens eenige plaatsen, eerst uit sommige onzer met lof bekende Prozaschrijvers, daarna uit eenige onzer beroemde Dichters, beiden echter van den voorledenen tijd, voorgedragen. - De prozastukken zijn genomen uit engelberts Bespiegeling der Jaargetijden, stijl's Opkomst en Bloei der Nederlanden, brandt's Leven van de Ruiter, heemskerk's Batavische Arcadia, en hooft's Rampzaligheden van den Huize Medicis. - De dichtstukken zijn ontleend uit l.w. van merkens Germanicus, poot's Lof der Dichtkunde, d.r. camphuyzen's Christelijke Gelatenheid voor eene jonge Dochter, en vondel's Gijsbrecht van Aemstel. De wijze van voordragt is deze: De overgenomene stukken worden eerst bij kleine gedeelten, en achter elk gedeelte de onderrigtingen, hoe men ze lezen of opzeggen moet, geplaatst, waarna dan elk stuk nog eens in zijn geheel gegeven wordt. - Vóór de dichterlijke uittreksels gaan, even als vóór de prozaïsche, eenige algemeene aanmerkingen over den toon der voordragt,
die mede natuurlijk, en vooral niet zangerig, zijn moet, waartoe de aard onzer krachtige taal zeer veel helpt, en over het vooraf lezen en ontleden der geheele dichtstuk-
{==81==} {>>pagina-aanduiding<<}
ken, om er al de schoonheden van te gevoelen; waarom dan ook de Hoogleeraar, in de hier gegevene proeven, den geest en de bedoeling der Dichters opgeeft, en de schoonheden (somtijds ook de gebreken) aanwijst. - Een staal van deze wijze van voordragt laat zich hier niet geven, dewijl daartoe een geheel stuk zou moeten worden overgenomen, hetgeen ons bestek niet toelaat. Het zij genoeg, dat wij zeggen, dat het onderrigt en de aanmerkingen des Hoogleeraars den Meester kenmerken. Dan, in weerwil daarvan, nemen wij de vrijheid, ouze verdienstelijke van merken vrij te pleiten van een klein gebrek, hetwelk de Hoogleeraar te haren laste gebragt heeft, en te vinden zou zijn in een' der regels van het uit haren Germanicus overgenomen brokstuk. Het geldt de woorden: de blijdschap rijst ten top. Iets gebrekkigs is hier zeker, maar (gelijk wij voor ontwijfelbaar houden) van anderen aard, dan door den Hoogleeraar is opgemerkt; en vermoedelijk heeft de Dichteres er geene schuld aan. Doch, heeft zij ze, dan is die zeker niets meer, dan die van eene schrijffout: wij twijfelen echter niet, of de schuld is hier eeniglijk bij den Letterzetter, of Corrector, en dus, ten aanzien der Schrijfster, enkel eene drukfout. Men leze, voor rijst, rijs (rijz'), en alle misslag is verdwenen: en zoo heeft gewis de Dichteres geschreven, of willen schrijven. Rijst moest het zijn, zoo zij een verhaal gedaan had; maar dat doet zij hier volstrekt niet. Zij wekt enkel op. 't Is vrede (zoo laat zij de
Germaansche Vrouwen zingen.)

't Is vrede in ons gewest. Juicht bergen, dalen, stroomen! 
't Is vrede in ons gewest. De blijdschap rijz' ten top! 
Men legg' den krijgsrok af, en hang' de schilden op! 
't Is vrede in ons gewest. Men denk' nu aan geen wapen! enz. 


Wat het tweede stuk, de Redevoering over jacob cats, als verlichter des volks en bevorderaar van het nut van 't algemeen, betreft: zij werd, regt eigenaardig, uitgesproken, toen het Utrechtsch Departement der Maatschappij, die tot nut van het algemeen arbeidt, zijne dertigste verjaring vierde. Zij spreekt eerst in het algemeen over de verdiensten van cats, als bevallig dichter van zeer vele stukken, die de zedelijke beschaving der natie ten doel hadden, en aan alle standen, in alle betrekkingen en omstandigheden, levenswijsheid

{==82==} {>>pagina-aanduiding<<}
leerden, - over de graagte, met welke zijne gedichten, meer dan die van eenigen anderen, door duizenden in zijnen tijd, en langer dan eene eeuw daarna, gelezen zijn, - en over de achting en het vertrouwen, waarmede men hem vereerde, en hem den naam van Vader cats gaf, enz. Daarna overweegt zij, waardoor hij zich deze algemeene achting en dit uitgebreid vertrouwen verworven heeft, en toont in het breede, dat dit geweest is uit hoofde van zijne ongemeene geleerdheid, die zijn verstand beschaafd, zijnen smaak verfijnd, en hem tot een echt wijsgeer gevormd had, en vooral van zijne groote historiekennis, welke hij verwonderlijk wist aan te wenden; - vervolgens van zijne diepe kennis van het menschelijk hart en al deszelfs roersels en togten, die hem leerde alles zeer natuurlijk voor te stellen, en op de harten zijner lezers te werken; - voorts van zijn warm gevoel voor godsvrucht en deugd, hetgeen alle braven voor hem innam; - en eindelijk van zijne behagelijke en innemende schrijfwijze en dichttrant, waardoor hij ieder wegsleepte, en niemand zich aan het lezen zijner gedichten verzadigen kon. - In het tweede deel der Redevoering wordt bijzonder onderzocht en ontwikkeld, hoe Vader cats zijne gaven besteed en aangewend heeft, om verlichting te verspreiden, en hoedanig de verlichting was, welke hij zocht aan te brengen; en dit wordt ontvouwd, door hem voor te stellen als leeraar en raadgever voor alle levensperken, - voor de jeugd, - den middelbaren ouderdom, - de grijsheid, - eindelijk voor allen, en allerbijzonderst voor gehuwden, welke hij in den echt poogde gelukkig te maken. - Onze ruimte gedoogt geene verdere uitbreiding. Wij hebben dit stuk met het uiterst genoegen gelezen. Het vereert Neêrlands weleer geliefdsten Dichter naar verdiensten, en het verblijdt ons, dat weder een bevoegd
beoordeelaar zoo wél tot zijnen lof gesproken heeft, ter beschaming van zoo vele wijsneuzen, die niet in staat zijn hem naar waarde te beoordeelen, en die hem, alleen om eenige ongevallige uitdrukkingen en kleine gebreken van zijnen tijd, bespotten. Wij vereenigen ons hartelijk met het gevoelen, dat het te wenschen ware, dat hij weder algemeener wierde gelezen.






{==83==} {>>pagina-aanduiding<<}

Hulde, aan de Nagedachtenis van Adriaan Loosjes, Pz. toegebragt door het Departement Letterkunde van het Gezelschap: Oefening in Wetenschappen, te Haarlem, 14 Maart 1818. Te Haarlem, bij de Wed. A. Loosjes, Pz. 1818. In gr. 8vo. 54 Bl. f : -12-:

Weinige menschen zijn zoo algemeen bekend, geacht en bemind geweest onder onze landgenooten, als adriaan loosjes. Zijn vroegere en latere arbeid, tot uitbreiding van vaderlandsliefde en deugd, in menig heel of half verdicht tafereel, drong tot alle plaatsen, tot alle standen door. De liefhebber der schoone dichtkunst bragt hem daarenboven eene hoogere hulde toe. De stadgenoot en vriend kende hem eerst in zijne grootste waarde, als werkzaam bevorderaar van weldadige, algemeen nuttige, deugd en wetenschap bedoelende instellingen. Terwijl hij, die dit alles overzag, en daarbij bedacht, wat loosjes als boekhandelaar was en deed, de handen verbaasd ineensloeg over zulk eene werkzaamheid, zulk eene vlugheid.
Geen wonder, derhalve, dat zijn zoo vroege, onverwachte, plotselinge dood stad en land met eene treurmare vervulde. Geen wonder, dat zulk een vriend van letteren en geletterden terstond lofredenaars en lofdichters vond, om zijne lijkbare met lauweren onder de cipressen te ontvangen. Het was inzonderheid opmerkelijk, dat het weinig verscheelde, of hij was in de armen der Zanggodinnen, onder den arbeid zelven, aan haren dienst gewijd, den langen slaap ingegaan. Naauwelijks te huis wedergekeerd uit het letterkundig Gezelschap: Oefening in Wetenschappen, ontviel hij den zijnen op ééns. Natuurlijk, derhalve, dat zijner assche het eerste feest te beurte viel in dezen kring. Den 28sten Februarij overleed hij; den 14den Maart reeds werden de stukken, hier voor komende, in eene daartoe ingerigte bijeenkomst, voorgedragen.
Aan het hoofd verschijnt eene Redevoering van den Haarlemschen Rector, hofman peerlkamp, eenen man van bekende geoefendheid in oude en nieuwe letteren. Hij schetst ons den overledenen met eenvoudige, vaste trekken, die duidelijk den kweekeling van Romeinsche en Grieksche meesters

{==84==} {>>pagina-aanduiding<<}
doen onderscheiden. Hij overtuigt ons door zijne bedaardheid; terwijl andere lofredenaars door hunnen hartstogt en overdrijving niet zelden schijnen te kennen te geven, dat wij het niet te ernstig moeten opvatten. Trouwens, elk schrijver of redenaar van eenige waarde heeft zijne eigene kennelijke manier, en wij willen die van peerlkamp daarom niet tot een modèl verheffen, of boven alle berisping verheven stellen. 's Mans schrijfstijl, hoe keurig in zijne soort, is misschien al te Latijnsch, al te precies, dan dat men zich inzonderheid zou kunnen verbeelden, dat hier een Hollander, in eigene, ongekunstelde, natuurlijke taal, den dierbaren, eensslags ontrukten, nog maar even konden vriend beschreit. Doch, eenvoudigheid, opregtheid en zekere naïveteit werpen, daarentegen, een aangenaam waas over het stuk. En niemand, vertrouwen wij, heeft het gehoord of gelezen, zonder vol te zijn van hoogachting, liefde en bewondering voor den overledenen, met dankbaarheid jegens den man, die hem zoo juist en treffend voor ons heeft afgebeeld.
Behalve het vermelde, werden er nog eenige Dichtstukken gelezen, welke wij hier insgelijks aantreffen. Het eerste is:
Aan mijnen Vriend a. loosjes, pz. door c. de koning, ldz. Wij lazen het met genoegen, om de natuurlijke en warme uitdrukking, den goeden gang van het geheel, geenszins beroofd van dichterlijke schoonheden.
Bij het Lijk van mijnen Vriend, van a. van der willigen, is het volgende, zeer korte stukje. Het is in de manier der bijschriften; weinige regels, om alle 's mans deugden en loffelijke eigenschappen met een' oogopslag te doen zien, en op de volgende wijze besloten;

De dood zelf, naar het scheen, ontzag zijn kalm gemoed, 
Hem stiet hij zachtjes aan, ons schokte hij verwoed. 
's Mans geest, te vlug om aan het logge stof te kleven, 
Verliet het plotseling en koos volmaakter leven. 


Hulde aan de Nagedachtenis van, enz. door hendrik meijer, jun., het laatste en uitvoerigste, begint aldus:

Barst los, barst los, in klaaggezangen, 
Verplett'rend smartgevoel! - geef aan mijn' boezem lucht! - 



{==85==} {>>pagina-aanduiding<<}

waaruit men, zoo het ons toeschijnt, den leerling van zekere school niet min duidelijk dan bij peerlkamp leert kennen. Doch wij eerbiedigen ook hier gaarne het goede. En wie zal aan meijer de bevoegdheid ontzeggen, om zoo groot een verlies en plotselinge ramp met regt warme en aandoenlijke toonen te beweenen? De slotregel, echter, zou ons als grasschrift niet te wel behagen:

Hier sluimert de Aristarch van Hollands zeed' en taal. 


Wij voegen er nog bij, dat, de gebeurtenis nu haast verjarende, nieuwe opgewektheid bij velen moge ontstaan, om deze hulde, als een blijk van dankbare belangstelling in den man, niet slechts te kennen, maar te bezitten. De Weduwe zelve is de uitgeefster; en hoe zou het haar krenken, indien zulk een stuk weinig aftreks vond! Wie echter eenen dooden vereeren wil, die doe het ook aan en in zijne dierbaren; die schenke hun deze éénige vergoeding voor het smartelijk verlies, en make het hun tot eenen in alle opzigten aangenamen pligt, om veel van zijn stichtelijk en opwekkelijk levensbedrijf te gewagen!





Het Vaderland het waardigste voorwerp der Schilderkunst. Dichtstuk, uitgesproken bij de uitdeeling der uitgeloofde Eereprijzen, door het Departement Teekenkunde der Maatschappij: Felix Meritis, door W.H. Warnsinck, Bz. Te Amsterdam, bij C. Cóvens en J. van der Hey. 1818. In gr. 8vo. 40 Bl. f :-12-:

Ziet daar weder een' Dichter, die de voortbrengselen zijner Muze het publiek aanbiedt! Ons vaderland, steeds rijk in zangers, telt ook thans een aanzienlijk getal jeugdiger kunstenaars, die de lier hanteren. Maar het is al geen goud, wat er blinkt. Velen gaan zoo onhandig met het speeltuig om, en maken een zoo geweldig geraas, dat men de ooren schier digt zoude stoppen. Warnsinck behoort niet tot dezen zwerm. Neen! hij onderscheidt zich op eene allezins loffelijke wijze, en wij aarzelen geenen oogenblik, om hem onder de echte zonen van apollo te rangschikken. Dat

{==86==} {>>pagina-aanduiding<<}
hij zijne plaats neme, onder den rei der vaderlandsche zangers, in den tempel der Dichtkunst! - hij bekleedt dien edelen rang (schooner, voorzeker, dan die, welke door adelbrieven en ordeteekens verworven wordt) naar waarde en met eere. Wij kenden den Heer warnsinck, tot dus verre, niet anders dan uit eenige losse stukjes, waarmede hij, van tijd tot tijd, het Mengelwerk van dit Tijdschrift heeft versierd, en uit een meer uitgewerkt dichtstuk: De Slag op de Zuiderzee, dat wij met vaderlandsch gevoel hebben gelezen. In al deze voortbrengsels ontdekten wij reeds den man van genie en gevoel, die den voortreffelijksten aanleg had, en door de geestdrift voor zijn vaderland het vaderlandsche hart belang inboezemde. Thans overtreft hij zelfs onze verwachting. Het dichtstuk zelf heeft, naar ons oordeel, aanspraak op hoogen lof 's Dichters trant is mannelijk en krachtig; zijn gevoel sterk en zuiver, en zijne verzen zijn, over het geheel, gemakkelijk en vloeijend, en zullen het nog meer worden, bij voortdurende oefening in deze moeijelijke kunst. Het ensemble, de geheele plegtigheid, is gelukkig uitgevallen, en laat eenen aangenamen indruk achter. En dit is geene geringe verdienste in het oog van hen, die weten, dat eene dichterlijke uitdeeling van eereprijzen - eene plegtigheid, reeds te vaak herhaald, om nog de bekoring van het nieuwe te bezitten - geene gemakkelijke taak is.
Wij zouden nu wel eenige aanmerkingen op dit dichtstuk kunnen maken. Zoo zouden wij wel gewenscht hebben, dat de Dichter, na de gewone captatio benevolentiae, niet zoo plotseling en zonder gepasten overgang zijne zangster in de woestijnen van Afrika had gevoerd; dat hij rondborstig erkend had, dat het schoone der Natuur (hetwelk dan ook nog wel elders dan in de ommestreken van Arnhem, en vooral in sommige oorden van onze zuidelijke gewesten, had mogen worden opgemerkt) in Nederland niet overvloedig gevonden wordt; dat hij, daartegen, op den voorgrond had gesteld, dat het Vaderland, als zoodanig, al is het dan ook eene barre wildernis, altijd een waardig voorwerp blijft voor den vaderlandschen kunstenaar, en dat de kunst niet zelden met hoogeren luister schittert, naarmate de Natuur kariger met hare gaven is geweest. Wij zouden, inzonderheid, gewenscht hebben, dat de Dichter eene krachtige tegenstelling had gemaakt tusschen de armoede onzer Natuur en den rijkdom

{==87==} {>>pagina-aanduiding<<}
onzer Geschiedenis, ten einde de laatste, als een' schat van tot dus verre niet gekende, althans niet gebruikte, tafereelen voor het historische vak opleverende, te sterker te doen uitkomen. Wij zouden, eindelijk, gewenscht hebben, dat de Heer warnsinck, in het geven van voorbeelden uit die geschiedenis voor het gemelde kunstvak, wat hooger ware opgeklommen, en zich niet alleen bepaald had bij hetgene zoo algemeen bekend en zoo dikwijls bezongen is. Doch wij zouden schier vergeten, dat dit Dichtstuk een gelegenheidsvers is, waarin deze dingen niet ex professo kunnen worden behandeld. Wij zouden vergeten, dat wij in het geheel geene aanmerkingen wilden maken, en dat onze geest, verrukt door de aangename toonen van dezen begaafden zanger, voor eene koele redenering weinig gestemd is. Liever willen wij dan eenige schoone dichtregelen mededeelen:

Komt, Schilders! ziet met mij aan Neêrlands vaste stranden, 
Bij 't woeden van d' orkaan, der baren golfslag branden; 
Schetst mij den bangen nood van dit ontzettend uur; 
Die worst'ling van den vloed; dat schokken der natuur; 
Dat rukken van den storm; dat immer rustloos jagen 
Der opgeruide zee; die schrikb're regenvlagen; 
Die zwarte duisternis, die heenroeit over 't ruim; 
Dat zeestrand wit besneeuwd met lillend waterschuim; 
Die felbestookte kiel, die, spel der woeste golven, 
Haast (zoo niet de Almagt redt) in d' afgrond wordt bedolven; 
't Verblindend bliksemvuur, dat aan den hemel brandt, 
En 't aak'ligst schriktafreel vertoont aan 't sidd'rend strand! 
Maar neen: kiest zachter beeld, roemwaarde Kunstenaren! 
Wen 't westerkoeltje zweeft op gladgekemde baren, 
En blaast in 't zwellend zeil en stuwt de kielen voort, 
Bevracht met rijken schat van 's werelds uiterste oord. 
Wat voelt hier 't Hollandsch hart! ik hoor den juichtoon schateren; 
De donder van 't geschut rolt over 't vlak der wateren; 
De vloot, die d'Indus zag en 't heerlijk westerstrand, 
Begroet den dierb'ren grond van 't vrije Vaderland; 
Zij ankert; wat gewoel van sloepen en van booten! 
Ik zing u 't welkom toe, u, fiere togtgenooten! 
Zijt welkom in 't gewest, waar vrede en vrijheid woont, 
En 't nijver koopbeleid de wetenschappen kroont. 

{==88==} {>>pagina-aanduiding<<}

Komt, Kunst'naars! ziet met mij de zon in 't westen dalen, 
En, hoog aan 's hemels boog, Diana's glansen pralen. 
Hoe plegtig is dit uur, hoe schoon deze avondstond! 
De nacht spreidt reeds zijn floers op 't halve wereldrond; 
Daar bruist de onmeetb're zee en lekt den voet der duinen: 
Toeft, Schilders! toeft met mij hier, op haar stille kruinen; 
Ziet gij dat pinkje niet, daar 't op de baren danst, 
Terwijl op 't witte zeil het zachte maanlicht glanst? 
Ziet gij die golfjes niet? zij rijzen, dalen, zinken, 
En, klotsende ondereen, doen zij de stranden blinken; 
Die stranden, waar weleer de schrikb're donder klonk, 
Waarvoor Kastielje week en Brit en Gauler zonk, 
Waar elk, die 't wagen dorst 's Lands regten aan te randen, 
Zijn wimpels zag geroofd, zijn vloten zag verbranden, 
En Hollands glorievlag, met blij gejuich begroet, 
Zich rein en onbevlekt mogt spieg'len in den vloed. 


Wij kunnen ons niet weêrhouden den Lezer nog op de volgende coupletten uit de eigenlijke prijsuitdeeling, als in ons oog regt dichterlijk, te onthalen:

Helden in het edelst kampperk! winnaars in den schoonsten strijd! 
Nadert, hier, waar de eerkroon schittert, aan uw kunstmin toegewijd: 
't Is geen krans, op Mavors velden, met der helden bloed bespat, 
Neen, 't zijn onbevlekte bladen, die nooit lauwer schooner had; 
't Is Apollo's krakend eerloof, dat hem d'achtb ren schedel siert, 
Als hij, in den rei der Muzen, aller kunsten hoogtijd viert; 
't Is het merk des roems, Verwinnaars! roem, door tranen niet bevlekt, 
Roem, die, op de baan der eere, lust en kracht en ijver wekt; 
Roem, die, wat op aard verdwijne, wat ter neêrstort in zijn' val, 
In het heiligdom der kunsten, immer heerlijk blinken zal. 
 
't Trotsch Athenen is verdwenen, Delphi's tempel is niet meer; 
Maar de zangen der Pindaren klinken godd'lijk, als weleer; 
Maar Praxiteles blijft leven, en Apelles naam gespaard, 
En de roem van hun verdiensten nog voor latere eeuw bewaard. 
Hooge kunstmin houdt haar waarde, wat de vuist des tijds vernielt; 
Ze is onsterflijk als het leven, als de geest, die haar bezielt. 
Wat voelt hier uw hart, Verwinnaars! Kent ge een reiner zielsgenot? 
Kunstroem is alleen ontrefbaar voor de slagen van het lot: 

{==89==} {>>pagina-aanduiding<<}

Kunstroem praalt, in Febus tempel, steeds met onbezweken' glans, 
Grootsch, gelijk de Orion schittert aan den hoogen hemeltrans. 


Hetgeen nu volgt, is eene zeer fraaije wending, en de Dichter heeft, op eene vernuftige wijze, partij getrokken van het onderwerp des bekroonden schilderstuks van den Heer wonder.
De Heer warnsinck schijnt onzen helmers, wiens vaderlandsch gevoel hij geërfd heeft, tot modèl te hebben gekozen. Hij geeft ons hoop, van de roemrijke baan dezes vereeuwigden zangers eens waardiglijk te zullen betreden, zonder zijnen voorganger slaafs te volgen.





Beschrijving van het Feest, door Duitsche Jongelingen gevierd op den Wartburg, den 18 Oct. 1817, den Verjaardag van den Slag bij Leipzig. Uit het Hoogduitsch vertaald. Te Groningen, bij W. van Boekeren. 1818. In gr. 8vo. 62 Bl. f : -12-:

De gebeurtenis, die zoo veel opziens in Duitschland heeft gebaard, en hevige bestrijders, maar ook warme verdedigers heeft gevonden, wordt hier, door een' deelgenoot, in het gunstigste licht geplaatst. Het is eene schoone, belangrijke schilderij, die wij hier zien. Zoo vele beschaafde jonge lieden, uit zeer verschillende oorden des lands, van eene menigte hoogescholen te zaamgevloeid, op de beroemde schuilplaats van luther bijeen, om daar het hervormingsfeest en te gelijk dat der jongste bevrijding van Germanië te vieren - allen in de zuiverste geestdrift ontbrand, met de vreedzaamste, broederlijkste gezindheden onderling bezield, aangevoerd door een deel hunner leidslieden zelve in het letterperk, te gemoet gekomen door den Vorst en toegejuicht door alle burgers, niets ademende dan godsvrucht en vaderlandsliefde, met al de levendigheid der jeugd en der vreugde! Inderdaad, men zou zeer ongevoelig moeten zijn, om deze optogten, deze redevoeringen, deze vreugdevuren, deze auto-da-fés van schadelijke of schandelijke boeken, en, ten slotte, deze avondmaalviering door niet min dan twee honderd en vijftig studenten, zonder deelneming bij te wonen. Hetgeen van het gesprokene hier overgenomen wordt, is in eenen hoogen, stouten geest, een' geest van vrijheid, moed en mannelijken

{==90==} {>>pagina-aanduiding<<}
voorstand van mensch- en burgerregten. Wij vonden het, trouwens, wel eens wat gezwollen en overspannen; schoon de vertaling, al ware zij ook beter, hiertoe altijd het hare bijdraagt. Het beste is gewis dat van den hoogleeraar fries, vooral het begin. Het zij echter verre van ons, dat wij zijne taal zouden willen overnemen. Zij zweemt inderdaad naar die der vroegere revolutie, schoon in een ander kleed, een christelijk, uitgedost. 's Mans toepassing is wel zoo geweldig niet; maar die zijn anderen dikwerf gereed genoeg, zelve te maken. De gezangen zijn meestal fraai, en ook gelukkig overgebragt.
Moeten wij ons oordeel over het gansche feest nog nader zeggen: wij houden deszelfs navolging gevaarlijk. Nox, amor vinumque nil moderabile suadunt, zegt de dichter; maar jeugd, verzameling en luidruchtige vreugde zijn weinig zekerder leidsvrouwen. De Duitsche vorsten mogen de harde waarheden, hier zoo openlijk gepredikt, wel dubbel verdienen, gelijk vele der veroordeelde geschriften den brandstapel...... wij zouden altijd voor kwade gevolgen vreezen, en den maatregel eer te stout, dan geschikt achten, om het doel te bereiken. Ook de godsdienst is hier geen domper, maar ligt meer een condensator, die den gloed heviger maakt. Och! dat de prinsen eenmaal wijs wierden, en geene nieuwe omwentelingen uitlokten! dat ze letteden op de teekenen des tijds, en zulke heilige verbonden sloten, waarbij tevens de hevigste kanker, welke aan de welvaart der staten knaagt, die vreesselijke staande legermagt, nutteloos werd!
Zie hier den aanhef van reeds genoemde redevoering:
‘Duitsche Jongelingen! Het is gewijde grond, waarop gijl. staat!
Hoedanig gewijd? - Van hier gaf luther, de man Gods, het woord der eeuwige Waarheid, in de Duitsche taal, aan het Duitsche volk: - en ontstak aldus den strijd, den bloedigen strijd om vrijheid van denken en burgerlijke gelijkheid.
Hoe nemen wij dit teeken op? Ter waarschuwing, of ter aanmoediging? - Het heilige ons tot den dienst van den Geest der waarheid! Maar de Geest der waarheid is niet slechts de vertrooster; hij is te gelijk de wreker en redder!
Ook wij begeeren Hem te dienen; en zoo mogen dan de teekenen van den ouden tijd ons goeden moed geven voor

{==91==} {>>pagina-aanduiding<<}
den toekomenden! Jezus christus, onze Heer en Meester, leerde en openbaarde de eeuwige waarheid, de leere van Geloof, Liefde en Hoop; leerde voor elken ouderdom en stand. - Maar, eer hij, als bloedgetuige van de waarheid zijner leere en als offer voor onze zonden, aan het kruis genageld werd, zeide hij tot zijne Jongeren: “Ik ben gekomen, om een vuur te ontsteken op de aarde; en ik wilde, dat het reeds ontvlamd ware!.....”
Die Hemelsche geest heeft naderband ook op de ruwe, doch rustige, gemoederen onzer Voorvaderen zijn' verzachtenden invloed geoefend...... Maar in de plaats der Hemelsche waarheid.... trad weldra de Roomsche monniken-heerschappij, omzwachtelde de waarheid in haar doode taal en verkocht den troost des geloofs voor geld.
.... Zoo verre als luthers zegevierende roem klonk, ontwaakte het vrije leven van den Geest, die alleen gehoorzaam was aan waarheid en regt. De Goddelijke leidsman, die hem aandreef, voerde door hem alle volkskracht der jongste eeuwen tot vorming van den nationalen geest.... van den opstand af der Nederlanden.... tot aan de vrijstaten van Noord-America.
Zoo liet de Goddelijke leidsman de vlammen des heiligen vuurs blaken - dikmaals in heeten verteerenden gloed. Want hij is de strijder voor de regtvaardigheid, van wien jesajas, naar luther's vertaling, voorzegt:’...... Ik heb ze geperst in mijnen toorn, en vertreden in mijne grimmigheid.... (jes. LXIII.)
‘In dienst van dezen strijder voor waarheid en regt treedt gijl., Duitsche jongelingen!’ enz.





Kallimachus aan het Hof van Ptolomeus Philadelphus, Treurspel, door Jan Coenraad Meijer. Te Amsterdam, bij H. Molenijzer. 1818. In kl. 8vo. 127 Bl. f : -14-:

Men kan toch eenen goeden man wel wat te veel vergen! Dit doet, dunkt ons, de Heer meijer, in zijne Opdragt aan den Heer a. snoer, Directeur van den Amsterdamschen Hollandschen Schouwburg; en hij doet het vrij zonderling in dezer voege:

{==92==} {>>pagina-aanduiding<<}


Ik weet het, 'k waagde veel, om in der dichtr'en kringen, 
Door een' vermetelheid, die mij beheerscht, te dringen! - 
Ik sloeg veelligt mijn' hand aan een te heil'ge snaar! - 
Misschien heb 'k iets bestaan, hetwelk mij zal berouwen; - 
Misschien zal m' in mijn werk, niets dan 't gebrek beschouwen 
Dan, 'k bouw op Uwe Kunst, tot steun in mijn gevaar! - 


Hij verlangt, namelijk, den Heer snoek ten spreker voor zijne taal; maar dezen zetten wij het in zessen, en hebben van zijne goedwilligheid jegens het geëerd publiek een te goed vertrouwen, om te vreezen, dat hij zich tot het nemen der proef zou laten verlokken, daar de Heer meijer er deze bedreiging bijvoegt:

Uw' gunst en kunde zal m', in wat men ook moog denken, 
Van 't werk dat ik U biê, den moed tot voortgang schenken, 
Waarvoor ik reeds zoo lang en smartlijk heb geducht! - 


Van dezen laatsten regel vatten wij den verhevenen zin even weinig, als ons de schoonheden in het stuk zelf voelen genietbaar zijn; en welligt is de Heer snoek met ons in hetzelfde geval.
Dit gewrocht, hetwelk voor een oorspronkelijk stuk kan gehouden worden, en een oorspronkelijk voortbrengsel is, volgens het voorafgaand Bericht, moet aantoonen: dat er wezentlijk menschen waren, en ook nog in onzen tijd, zulke edele zielen bestaan, die heimelijk een onbetamelijk iets konden genieten, zonder voor de wereld hun aanzien te krenken; doch door het ware gevoel der werking van deugd en eer worden terug gehouden. Wij hebben de lezing van dit opstel, daartoe strekkende, ten einde toe volgehouden, en kunnen den slotwensch, die tevens de dichterlijke waarde der verzen genoegzaam zal aanwijzen, wel overnemen, hopende, dat het genot van ieder onbetamelijk iets daardoor krachtig zal worden tegengewerkt.

Mogt onze schoone Kunne, uit deze zust'ren leeren, 
De aanbiddelijke deugd, meer dan haar' schoonheid, te eeren. 
Het allerschoonste schoon, bij 't menschelijk geslacht, 
Is eene schoone vrouw, die haren pligt betracht. 
De schoonheid, zonder deugd, moog' zingenot verwekken 
Zij moog' der wellust vaak ten tijdverdrijf verstrekken, 
De man, die wijslijk denkt en edelmoedig leeft, 
Mint in de vrouw de deugd, schoon zij geen' schoonheid heeft. 
De tijd verslint het schoone en 't zinneloos genoegen; 
't Onmatig zingenot kan zijn verderf vervroegen: 
Het schoone is slechts ons waard, voor eenen korten, tijd. 
Maar 't deugdrijk hart heeft deel, aan de eind'looze eeuwigheid! 


Ziet, dit is de klap op de zweep bij dit Treurspel!



{==93==} {>>pagina-aanduiding<<}

Boekbeschouwing.

Nieuwe Verhandelingen van het Genootschap ter verdediging van den Christelijken Godsdienst tegen deszelfs hedendaagsche Bestrijders. Voor het Jaar 1815. In den Haag, bij de Erve J. Thierrij en C. Mensing en Zoon. In gr. 8vo. 223 en 93 Bl. f 2-12-:

De vraag: Komt het met de leer van den Bijbel overeen, dat het hoofddoel van het lijden en sterven van Jezus Christus geweest is, verbetering van het menschdom te weeg te brengen, en in zoo verre alleen ook de vergeving der zonden te verwerven, als deze een gevolg is van onze verbetering? wordt door den Eerw. s.d. de keizer (thans Predikant bij de Hervormde Gemeente te Amsterdam, die den gouden eereprijs wegdroeg) aldus beantwoord: ‘Hoezeer zedelijke verbetering ook mede tot de oogmerken van het lijden en sterven van Jezus Christus behoort, komt het echter met de leer van den Bijbel niet overeen, dat het hoofddoel van het lijden en sterven van Jezus Christus geweest is, verbetering van het menschdom te weeg te brengen, en in zoo verre alleen ook de vergeving der zonden te verwerven, als deze een gevolg is van onze verbetering; daar die Bijbelleer integendeel ons, bij het lijden en den dood des Verlossers, zondenvergeving als hoofddoel, verbetering als daaraan ondergeschikt, en daaruit voortvloeijend oogmerk, kennen doet.’ Zoo wordt het geschil geheel uitlegkundig; en, na de bedaarde lezing der inderdaad schoone Verhandeling, gelooven wij, dat de Heer de keizer groote kans heeft, dat men hem bijvalle, indien men slechts tegen den grondregel, van welken hij bij de schriftverklaring uitgaat, geene bedenking heeft. Waar eene, in den volsten zin Goddelijke, (dat zegt hier hyperphysische)

{==94==} {>>pagina-aanduiding<<}
Openbaring zich hooren laat, moet de menschelijke Rede zwijgen en luisteren, en mag alleen dan hare stem verheffen, wanneer bevooroordeelde menschen aan de duidelijke uitspraken dier Openbaring eenen nimmer bedoelden zin hechten, en haar met haar zelve in tegenstrijd willen brengen; daar elk schrift, ook de Heilige, volgens de regels eener goede uitlegkunde verklaard moet worden. - Als meerderman spreekt, moet zeker minderman zwijgen. Oppervlakkig schijnt er ook wel, bij de toepassing dezer gemeenzame spreuk op het onderhavig geval, niet veel tegen in te brengen. Evenwel, wanneer Hij, voor wien men eerbiedig zwijgen wil, reeds eenmaal verstaanbaar en duidelijk gesproken heeft, of ook nog dagelijks spreekt, is men huiverig, eene daartegen strijdende uitspraak te erkennen voor de zijne; en wij gelooven ook niet, dat de Eerw. de keizer geheel het inwendig bewijs voor de Goddelijkheid der H. Schrift, als onhoudbaar, verwerpen wil. Dan, hij handelt thans niet tegen den Deïst, maar spreekt tot den eerbiediger der Openbaring, en vermeent misschien, dat alsnu gezegde grondregel daarom geen verder bewijs behoeft; hoewel het toch geene zwarigheid inheeft, ook voor dezen der Rede dezelfde ruimte te laten, die men den Deïst toe moet staan. Maar, indien nu ook dat hooger gezag (de Goddelijke Openbaring) deszelfs eerste en onbetwistbare uitspraak (door de Rede) gedurig herinnert, daaraan nadere onderrigtingen aanknoopt, daarop bouwt, en zelfs hier of daar ten toets stelt zijner laatste en eigenlijke meening; - indien de uitspraken der Godsmannen zelve door hen op redeneringen worden gebouwd, van welke men dan toch de kracht mag toetsen; - indien geheel de hoogere inlichting vervat is, en natuurlijk vervat moest zijn, in onvolkomene, menschelijke taal, en in verschillende beelden ingekleed; - indien daarenboven veel, dat persoonlijk, tijdelijk en plaatselijk is, moet opgemerkt worden ten aanzien van hen, aan wie de
hoogere inlichting het allereerst werd gegeven; - in-
{==95==} {>>pagina-aanduiding<<}
dien, juist door die nadere inlichting, de eerste en nog altijd gesprokene verklaringen der Rede al vaster en overtuigender worden: - maar laten wij deze indiens niet vermenigvuldigen: het is toch geenszins onze bedoeling, het gegeven antwoord omver te werpen; maar eeniglijk meenen wij, dat bovengemelde grondregel, bij dat antwoord aangenomen, en in de vraag zelve voorondersteld, nadere ontwikkeling en uitvoeriger betoog zou vorderen, om hier de zaak te beschouwen als volkomen beslist. Wij doen, voor het overige, aan de uitlegkundige bekwaamheid en bondige redeneerwijze van den geleerden Schrijver gaarne regt, en roemen hem vooral ook daarin, dat hij aan het door hem aangenomen gevoelen niet draait noch kunstelt. Hij komt er, dunkt ons, kennelijk voor uit, dat hij wel degelijk voor Bijbelleer houdt, dat het lijden en sterven van Jezus Christus noodzakelijk was van de zijde Gods, om menschen in Gods vaderlijke gunst te herstellen, en tot deelgenooten van Gods vaderlijke ontfermingen te maken; en als plaatsvervangende, in den eigenlijken zin. Wij weten ook waarlijk niet, wat sommigen meenen te winnen voor eene onpartijdige regtbank, waar geen woordenspel gelden kan, door te beweren en gedurig te herhalen: God moest niet verzoend worden; dit staat nergens in het Evangelie; maar de menschen moesten verzoend worden met God; zoo leert het de Bijbel; terwijl zij echter het lijden en sterven van Jezus - al beschouwen zij het ook maar als eene (armhartige) eerredding der Godheid - stellig als vooraf vereischt voorstellen, eer de Godheid eenige vergeving, opbeuring, herstel en genadige hulp aan den mensch bewijzen wilde, of kon. - (De Eerw seltenreich, wiens antwoord met zilver bekroond werd, is hiervan niet geheel en al vrij; en wij verklaren rond, niet volkomen te begrijpen, wat hij eigenlijk wil, als
hij bl. 55 en 56 dus redeneert: ‘Vraagt men, waarin die verzoening bestaat, de Apostel Paulus, die van de prediking dezer leer zoo veel werk gemaakt heeft, zal het on

{==96==} {>>pagina-aanduiding<<}
leeren, 2 Kor. V:19. God verzoent de wereld; dit verklaart hij dus: Hij rekent hun de zonden niet toe, den schuldigen mensch behandelt Hij goedgunstiglijk, even alsof hij geen zondaar ware; Hij verleent hem vergeving der zonden. Voor het overige verdienen in deze de twee denkbeelden, die dezelve nader bepalen, wel opgemerkt te worden: vooreerst: het is niet Christus, de Zoon van God, die ons verzoent; maar God, de Vader, verzoent ons door zijnen Zoon, 2 Kor. V:18. Ten andere: God wordt niet gezegd met ons, maar wij worden gezegd met God verzoend te zijn; wij zijn met God verzoend door den dood zijnes Zoons. Rom. V:10. Staan wij eens toe, dat tot deze verzoening met God van de zijde des menschen verbetering noodig is, zoodat deze God leere lief te hebben en te gehoorzamen, en dat hij zich daarop dadelijk toelegge, waardoor hij terugkomt van de vijandschap, die te voren plaats had; socinus met zijnen aanhang zal daarmede niets winnen; want deze verzoening wordt in de aangehaalde plaats, vs. 10, 11, (Rom. V.) aan Christus, en wel aan zijnen dood, dien Hij tot onze behoudenis ondergaan heeft, toegeschreven, en de mensch, die zich zijner zonden bewust, een vijand Gods is (vs. 10), moet tot zijne geruststelling op eene Goddelijke tusschenkomst, en op de verzekering dat die heeft plaats gehad, kunnen steunen, om het daarvoor te kunnen houden, dat God hem toegenegen is, en genade aan hem wil bewijzen, en er in het vervolg geene scheiding meer bestaan zal. Hierop moet men vooral letten, en datgeen, wat aan de zijde van God gedaan is, geenszins voorbijzien; want verzoening kan geene plaats hebben, dan wederzijds.’
Wij plaatsen ons, bij de beschouwing van geheel deze geopenbaarde waarheid, (en zoo wij meenen naar de regels eener goede uitlegkunde) op het hoogere standpunt: het verordenen, beloven en zenden van Jezus door God is het groot en alles afdoend gunstbewijs

{==97==} {>>pagina-aanduiding<<}
Gods, hetwelk vóór alles, wat de Heiland geleden en verrigt heeft, moet gedacht worden, en dit is ons bewijs van Gods volkomene genade en vergiffenis; en van dit hoogere standpunt beschouwen wij den Heer Jezus, en al het door Hem geledene en verrigte, als het door God voor ons verordende middel, niet om vergeving bij God te verwerven, maar om dezelve te genieten; en wij zien niet, dat daardoor de waarde of het hoog belang van den dood onzes Heeren eenigermate lijden moet, of de drang der liefde verlamd wordt. En zoo vinden wij de God bewegende oorzaak tot schuldvergiffenis en genade in God zelven, zonder eenig offer of tusschenkomst, en loopen minder gevaar, het Goddelijk karakter, der Goddelijke genade, te kort te doen; en het angstvallig onderzoek naar hoofd- en ondergeschikt, meerder of minder doel is ons dan ook minder belangrijk; wij vereenigen het Goddelijk doel liefst in een ondeelbaar brandpunt: betooning van liefde; en vinden even weinig, als de Apostelen, eenige zwarigheid, om nu eens dit, dan eens dat bijzondere bij de betooning der Goddelijke genade, naar de bijzondere behoeften, aan te dringen; terwijl wij den kruisdood van den Heiland buiten allen twijfel beschouwen als het grootste bewijs der Goddelijke liefde zoo wel, als der liefde van den Zoon, en daaruit den krachtigsten drang ontleenen tot dankbare wedermin; en ons gevoel van oneindige verpligting in het minst niet verzwakt wordt door het ons nog onbekende der eigenlijke redenen, waarom zulk een genadig en gaarne vergevend God het noodig hield, den Reinen en Heiligen tot eene zoo groote gehoorzaamheid en diepe vernedering over te geven, en ons zijne genade, de verzoening door het geloof in zijn bloed, op deze en geene andere wijze te verklaren en te doen genieten. Hij heeft mij lief gehad en zich zelven voor mij overgegeven, zeggen wij met Paulus, en gevoelen het alzoo lief heeft God de wereld gehad
enz. van Jezus. Wij gelooven dan ook, op de bijbelsche getuigenis, de verklaring van den albarmhar-
{==98==} {>>pagina-aanduiding<<}
tigen God, dat wij niet anders dan op deze wijze konden geholpen worden, en schenken den Eerw. de keizer zeer gaarne al zijne bewijzen van het onvoldoende der ons meest mogelijke verbetering, om ooit schuldvergiffenis bij God te verdienen; en, daar hij er verre af is, om 's menschen zedelijke verbetering af te scheiden van het Goddelijk plan, maar die integendeel in naauw verband brengt met hetgeen, naar zijne wijze van beschouwing, eeniglijk hoofddoel mag genoemd worden, loopen onze begrippen niet zoo ver uiteen, of wij willen gaarne zijne Verhandeling iederen onpartijdigen ter gezette toetsing aanprijzen. - Wij moeten van den inhoud een kort verslag doen.
De Verhandeling heeft vier Hoofdstukken: I. De Geschiedenis van Jezus Christus beschouwd in betrekking tot het onderzoek naar het hoofddoel van zijn lijden en sterven. Hier hebben wij drie rustpunten: 1) De hooge waarde van zijnen persoon; 2) de bijzonderheden, die zijn lijden en dood kenmerken; en 3) zijne laatste inrigting als man van smarte. II. De leer des Bijbels, in betrekking tot gezegd hoofddoel, bepaaldelijk onderzocht. Wederom drie afdeelingen: 1) eigenlijke, 2) oneigenlijke uitdrukkingen, aangaande Jezus lijden en dood gebezigd; 3) die bijbelsche gedachten, welke, zonder juist zoo zigtbaren weêrslag daarop, het vorige echter niet weinig bekrachtigen. Gaarne gaven wij de recapitulatie van het in deze Hoofdstukken behandelde met des Schrijvers eigene woorden (aan het slot van het 2de) op; dan, wij moeten ons bekorten. III. Bevestiging uit den zamenhang van andere in de leer der H. Openbaring duidelijk gepredikte stukken hares geloofs: 1) Verband der betoogde waarheid met eenige leerstukken: Zedelijk bederf en Gods regtvaardigheid. [Hier merken wij de volgende uitspraken op, die ons des Schrijvers meening, en edelmoedig uitkomen voor die meening, buiten twijfel stellen: God zou ophouden de regtvaardigheid zelve te zijn, indien het Hem onverschillig ware, (Heeft eenig Christen wel ooit dit beweerd?) hoe zich

{==99==} {>>pagina-aanduiding<<}
zijne menschenkinderen, in deze leerschool der opvoeding voor beter maatschappij, gedroegen. Neen! Hij heeft niet alleen natuurlijke jammeren, maar ook stellige straffen op dezelve bedreigd. En strafoefenende regtvaardigheid is Gode waardig. - Nooit kan men het eenmaal gepleegde kwaad weder vergoeden, nooit het schenden der voorschriften Gods eenigermate herstellen, dewijl men nimmer beter kan leven, dan waartoe men onoplosselijk verpligt is. Het eens begane misdrijf blijft dus altijd bij eenen regtvaardigen God straf vorderen. Jezus lijden en sterven strekte, om, als verdiende (verdienende) oorzaken, door de volledige opluistering, ook der regtvaardigheid Gods, vergeving van zonden voor een schuldig en strafwaardig menschdom uit te werken. De Goddelijke regtvaardigheid werd door dat lijden en dien dood ongeschonden gehandhaafd, zoodat God nu, behoudens deze zijne zedelijke eigenschap, het misdrevene, en nimmer te herstellene, kwaad der zondige stervelingen vergeven konde.] - De hooge roem der liefde van God en J.C., in dit lijden en sterven aan den dag gelegd, en der menschen onvermogen ten goede. - De leer der Goddelijke hulp in de zedelijke verbetering van den mensch. 2) Verband met eenige voorname pligten: Geloof in den Heer J.C. - Liefde voor Jezus. - Standvastige getrouwheid aan Jezus. IV. Verdediging tegen eenige der voornaamste tegenbedenkingen. Alle konden niet aangegeven worden; en alle uit wijsgeerige gronden snijdt de Schrijver, als van vreemden bodem, af, en rekent ook te regt, als hem niet aangaande, dezulke, die uit eene in zijn oog onschriftmatige voorstelling der
leer zijn ontleend. Hij bepaalt zich tot de teksten, in welke men meent, dat verbetering der menschen als hoofddoel van Jezus lijden en dood wordt voorgesteld, - of dat de vergeving alleen van die verbetering wordt afhankelijk gemaakt, en Gods vergevensgezindheid als zonder eenig tusschengekomen redmiddel wordt voorgesteld, - of waarin de vergeving als hoofddoel van Jezus opstanding, of van den geheelen staat zijner ver-
{==100==} {>>pagina-aanduiding<<}
hooging, genoemd wordt, - en ook de zoodanige, waarin de H. Schrijvers soortgelijke uitdrukkingen, als van Jezus, van zich zelven en anderen gebruiken. Eindelijk handhaaft hij ook den heilrijken invloed, aangaande het door hem gestelde hoofdoogmerk, op godsvrucht en deugd. - De vele aanteekeningen geven gedurig nadere opheldering, en getuigen van des Schrijvers oordeelkunde en belezenheid; ons tevens verwijzende naar andere Schrijvers, waar men breedvoeriger te regt kan.
Hoezeer het leerstellig en uitlegkundig onderzoek van den Eerw. k.c. seltenreich [Predikant te Werensdorf, bij Hubertusburg, in het Koningrijk Saksen] dezelfde slotsom geeft, ter beantwoording der vraag, is het toch zeker niet slechts de meerdere kortheid van hetzelve alleen, die het, in de schatting des Genootschaps, den minderen rang aanwees; en, hoezeer wij den, blijkens dit stuk, ook bekwamen man het welverdiende van den zilveren eereprijs geenszins betwisten, zoo meenen wij echter, dat men, na het stuk van de keizer gelezen te hebben, dit opstel kan ontberen. Wij vonden er voor het minst niets in, dat de eerstgenoemde niet mede heeft opgemerkt en behandeld; tenzij men de vereffening van Jacobus en Paulus, als bijzonder hier behoorende, mogt rekenen. - De loop der Verhandeling is deze: De nog andere oogmerken van Jezus lijden en dood worden aangewezen, en dan onderzocht, in welk eenen zin de zedelijke verbetering als doel wordt voorgesteld, allereerst door het nagaan der schriftuurplaatsen, die in het algemeen van dit doel melding maken, en dan onderzocht, in welk eenen zin dit geschiedt. Nu volgt de vraag, of de verbetering hoofddoel, en de vergeving gevolg is van die verbetering? De ontkenning rust daarop, dat die verbetering, als gegrond op het geloof in Jezus, die voor de zonden stierf, voorkomt; en tracht de Schrijver te betoogen, dat de vergeving der zonden niet afhangt van de verbetering van hart en gedrag, (hoezeer de heilzaamheid en noodzakelijkheid dezer verbetering, als van de vergeving

{==101==} {>>pagina-aanduiding<<}
onafscheidelijk, wordt gehandhaafd) uit duidelijke gezegden van Jezus en de Apostelen, en uit andere uitdrukkingen en spreekwijzen, waarmede het zaligmakend werk van Christus beschreven wordt; voorts ook die uitspraken, welke van den Mozaïschen Godsdienst ontleend zijn; en eindelijk, daar Jezus Verzoener, Voorspraak enz. genoemd wordt, zonder dat ergens de vergeving en eeuwige zaligheid van onze verbetering wordt afgeleid. Thans worden er eenige bedenkingen opgelost, als daar is: dat men de vergeving bepalen moet tot de zonden vóór den overgang uit het Heiden- en Jodendom; - het doode geloof bij Jacobus, enz. Nu volgen er nog eenige plaatsen, uit welke de Schrijver zijn gevoelen als gevolg afleidt: Rom. IV:25. V:8, 10, 18, 19. 1 Kor. XV:22. Gal. II:21. III:24. Rom. III:23, 24. 1 Kor. XV:17. Ten slotte komt de Schrijver op de bedenking van het onmogelijke van vergeving zonder verbetering, en het nadeelige voor deugd en braafheid van de stelling: ‘de vergeving hangt niet af van de verbetering van hart en wandel;’ en wijst integendeel het zeer gevaarlijke aan der tegenoverstaande stelling; dat de verbetering het hoofddoel van den dood van Christus wezen zou.
Wij wenschen en hopen, dat beide deze Verhandelingen, bedaard nagegaan, zullen bijdragen tot het zich voorzigtig wachten voor uitersten, en het ontzien van elkanders bijzondere meening, zoodat, bij al het verschil, zich de broederlijke liefde bij allen bevestige!


Leerboek van den Christelijken Godsdienst voor het Hooger Onderwijs, door J.M.H. Harras, Predikant te Salzhausen. Uit het Hoogduitsch. Met eenige Aanmerkingen van den Vertaler. Te Groningen, bij W. van Boekeren. In gr. 8vo. Behalve de Voorrede, 306 Bl. f 2-10-:

Al wederom een Leerboek over een onderwerp, dat

{==102==} {>>pagina-aanduiding<<}
reeds achttien eeuwen in zoo vele verschillende opzigten is behandeld geworden, dat men welligt iedere herhaalde ontvouwing bijkans als overtollig zal rekenen; en echter zoo verre af van als overtollig te mogen beschouwd worden, dat wij het, als eene zeer belangrijke bijdrage voor den tegenwoordigen tijd, erkentelijk aannemen. Welk oordeel er toch over de voortgaande verlichting en beschaving geveld worde, zeker is het, dat de verbazende vorderingen in wetenschappelijke kennis van onze dagen eene gansch andere manier van voorstelling en onderzoek, zelfs omtrent de gewigtigste waarheden van den Godsdienst, vorderen, dan vóór eenige eeuwen. Dat zulks ook inderdaad het geval is met onzen Christelijken Godsdienst, heeft de geschiedenis, bijkans van elke eeuw, genoegzaam gestaafd. Van de allereerste voordragt, welke zich door haren Goddelijken eenvoud aan ieder waarheidlievend gemoed beval, ging deszelfs voorstelling weldra over tot geleerde bespiegeling, en deze wederom, door de zeer beperkte uitlegkunde van den Bijbel gewijzigd, ontaardde in een mengelmoes van godgeleerde en dweepachtige stelsels, waaruit eerst de hervorming der letteren en eene meer gezuiverde oordeelkunde het ware van het valsche leerde schiften. De anderzins zeer gewenschte Kerkhervorming heeft in dit opzigt niet datgene verrigt, hetwelk zij had kunnen en behooren te doen. Tegen het oogmerk der Hervormers, die zich opzettelijk van de boeijen des kerkelijken gezags omtrent betwiste geloofsbegrippen wilden ontslaan, heeft men nieuwe banden om het ligchaam des Christendoms gesmeed. Wijsgeerige bespiegelingen, door eene gezochte Bijbelverklaring ondersteund, mengden zich op nieuws in de uit de oudheid wederom opgedolvene stelsels des geloofs. Overdrijving van begrippen gaf aanleiding tot spotternij en ongeloof. Dit laatste wekte den lofwaardigen ijver, om hierin het ware naauwkeuriglijk op te sporen. Eene gezuiverde oordeelkunde schonk een regtmatiger verstand der heilige
Schriftuur. De bloei der wetenschap-
{==103==} {>>pagina-aanduiding<<}
pen vergunde ook haren invloed op de behandeling van het belangrijkste onderwerp omtrent den geopenbaarden Christelijken Godsdienst. Het moeijelijke vraagstuk wegens Rede en Openbaring, in derzelver naauwe betrekking tot elkander, ontving eene meerdere verheldering. Men keerde terug tot de eerbiediging van het Goddelijk eenvoudige der oorspronkelijke Christelijke leer. Met afscheiding van haren geschiedkundigen inhoud, als stellige voordragt, drong de naauwkeurigste navorsching door tot de zuivere ontwikkeling van het algemeene, in haren aard gegrond, als het doelmatig leerbegrip voor de zedelijke opvoeding des ganschen menschelijken geslachts; en men naderde alzoo ligtelijk tot die ware en voor de zaak des Christendoms beslissende overtuiging, dat de Godsdienstleer van den gezalfden Jezus, overeenkomstig zijn oogmerk, nimmer meerdere waardij en kracht ontvangt, dan uit zoodanige bewijzen van redematigheid, welke uit hare inwendige overeenstemming met 's menschen natuur en betrekkingen voortvloeijen.
Het is uit dit bijzonder en belangrijk oogpunt, dat de Schrijver dezes Leerboeks den Christelijken Godsdienst beschouwt en behandelt, en wel met opzigt tot het Akademisch onderwijs, en als eene onmisbare behoefte van onzen tijd.
Na eene zeer gepaste Inleiding, ter ontwikkeling van 's menschen verstandelijke en zedelijke natuur, als bestemd tot kennis, deugd en godsdienst, waarbij alsdan de noodzakelijkheid van het onderwijs, en bepaaldelijk van dat onderwijs wordt aangedrongen, hetwelk in de leer van Jezus begrepen is, gaat de Schrijver over tot de behandeling der voorgenomene taak. Hij beschouwt nu, eerstelijk, de algemeene Godsdienstleer des Christendoms, zoo ten opzigte van Gods bestaan, eigenschappen en voorzienigheid, als van 's menschen onsterfelijkheid, en daarbij de leer der pligten, welke de mensch omtrent zich zelven en omtrent zijne natuurgenooten, in de verschillende betrekkingen des levens,

{==104==} {>>pagina-aanduiding<<}
betrachten moet; en, ten tweede, de leer des Christendoms ten aanzien van het geloof aan Jezus Christus, den Zoon Gods, en aan eene Openbaring door Hem; waarbij dan de geschiedenis voorkomt van 's Heilands leven en waardigheid, met de verlossing, door Hem te weeg gebragt, en het geloof, dat in Hem gevorderd wordt; terwijl het laatste gedeelte de leer van den Christelijken Godsdienst beschouwt als eene Goddelijke Openbaring door Jezus Christus, en dus handelt over eene onmiddellijke Openbaring van God in het algemeen, over den Christelijken Godsdienst en deszelfs voortreffelijkheid als Openbaring van God door Jezus in het bijzonder, met de bewijzen, die daartoe behooren, en eindelijk de Doop en het Avondmaal als blijvende zinnebeelden van het Geloof in God en Jezus ontvouwd worden.
Uit deze korte opgave van den inhoud dezes boeks beseft ieder onzer Lezeren deszelfs rijkdom, bij eene geleidelijke ontvouwing van al die allerwezenlijkste deelen, welke tot dit uitgebreide onderwerp behooren. Of de Schrijver niet eene andere en betere orde van voorstelling had kunnen aannemen? zal altijd een punt van geschil blijven, waarin ieder Godgeleerde voor zich zelven aan zijne eigene manier welligt de voorkeur geven zal. Ook wij voor ons zouden liever gezien hebben, dat het laatste gedeelte, als van geschiedkundigen aard, onmiddellijk op de Inleiding gevolgd ware, met verwijzing van de leer der uitwendige plegtigheden tot het slot, waarin alsdan het overzigt der voortreffelijkheid van den Christelijken Godsdienst zeer doelmatig had kunnen begrepen worden. Dan, daar de form veiliglijk aan ieders goedvinden verblijven kan, indien er maar geen wezenlijk punt van geloofsleer gemist wordt, willen wij gaarne de door den Schrijver gekozene manier van voorstelling aannemen, daar wij in waarheid getuigen mogen, dat geen deel der Christelijke Godgeleerdheid door hem is overgeslagen geworden, althans niet, voor zoo ver hij oordeelt, dezelve uit de gewijde

{==105==} {>>pagina-aanduiding<<}
Schriften te moeten ontleenen. De teksten, door hem tot zijn bijzonder oogmerk gekozen, zijn de zoodanige, die algemeen, eenvoudig en duidelijk zijn, ten einde daardoor gelegenheid te geven tot eene gemakkelijker verklaring van andere bijzondere plaatsen, welke door het figuurlijke en plaatselijke duister mogen heeten. Dat, echter, bij al deze behandeling eene ongemeene beknoptheid is in acht genomen, behoeven wij omtrent een werk van even 300 bladzijden naauwelijks te herinneren. De Schrijver bestemde hetzelve tot een Akademisch Leerboek, dat bij deszelfs behandeling de gelegenheid overlaat tot eene breedvoeriger mondelijke ontwikkeling. De eerste vier Afdeelingen der Inleiding behelzen, het is waar, eene wijsgeerige ontvouwing der menschelijke natuur, ten opzigte van haren zinnelijken, redelijken en zedelijken aanleg en bestemming; doch ook deze beschouwing was, naar des Schrijvers bedoeling, noodzakelijk, om daaruit te doen zien, dat de mensch, tot geloof aan deugd en godsdienst, inderdaad een hooger en stellig onderwijs behoeft, en daarin den gepasten overgang te vinden tot het betoog der noodzakelijkheid van de algemeene Godsdienstleer des Christendoms, opdat ook, naar zijn ontwerp, middagklaar blijken mogt, dat de Christelijke leer, als Godsdienst der zuivere, van God zelven afgedaalde, rede, zoodanige is, dat zij door ieder' denkenden mensch kan gekend, als Gods hoogste zegening geëerbiedigd, en als zedewet gevolgd behoort te worden. Ook in dit opzigt vindt de Recensent zich verpligt, aan den Schrijver den lof toe te kennen van eene zeer naauwkeurige, op rede en ervaring gegronde, behandeling.
Hoezeer wij niet in de gelegenheid geweest zijn, om de vertaling met het oorspronkelijke te vergelijken, durven wij echter, uit de naauwkeurigheid der uitdrukkingen, vrijelijk besluiten, haar in alle opzigten getrouw te noemen; en de Nederlandsche Lezer mag zich nog daarenboven aan den geleerden Vertaler bijzonderlijk verpligt rekenen, omdat hij op vele plaatsen, waar

{==106==} {>>pagina-aanduiding<<}
de Schrijver door te groote beknoptheid aanleiding tot moeijelijke of wel tot verkeerde bevatting mogt kunnen geven, deszelfs voorstellingen allezins gepast en duidelijk heeft opgehelderd, zoodanig, dat aan deze vertaling eene dadelijke voorkeur boven het oorspronkelijke mag toegekend worden. Alleenlijk smart het ons, in den tekst vele misstellingen ontmoet te hebben, welke, hoezeer door bijzondere opgave aangewezen, hier en daar in het lezen den zin verstoren.
Vurig verlangen wij, met den Vertaler, dat de Schrijver het beschaafde en waarheidlievende Publiek spoedig deel verschaffe aan de verdere vruchten van zijnen arbeid, en bijzonderlijk in de uitgave zijner Schets van de Christelijke Godsdienstleer, welke dezelve, volgens dit tegenwoordige Leerboek, voor de pers schijnt bestemd en gereed te hebben.


Gedachten over het al of niet gegronde der door de Synode der Nederlandsche Hervormde Kerk aan den dag gelegde vreeze voor gebrek aan Leeraren in de Hervormde Kerk, en over een middel ter afwending van dit kwaad. Door C. Te Amsterdam, bij W. Brave. 1818. In gr. 8vo. 44 Bl. f : -9-:

Indien wij wél zien, is dit stukje letterlijk hetzelfde, hetwelk wij, niet lang geleden, in de Bijdragen tot de Godgeleerde Wetenschappen, enz. vonden, en dat toen vrij wat opziens gaf. Het is geschreven met zaakkennis en veel bescheidenheid; het zegt met dat al de waarheid op eenen vasten toon. Voor alsnog bestaat het gevreesd gebrek niet; het getal der geëxamineerden in de laatste jaren, en het doorgaand getal der zich voorbereidenden op de Hoogescholen, bewijst dit. Wat echter het laatste betreft, erkent C. zelf het bewijs zoo zeker niet; en rond genoeg verklaart hij de vrees van de Synode voor de toekomst niet geheel ongegrond. Hij vindt den grond hiervoor in de vermeerderde duurte der Theologische

{==107==} {>>pagina-aanduiding<<}
studiën; de verpligting van den Theologant ter betaling van collegiegelden, van welke zij te voren vrij waren, enz. en de verpligting, om ook zoodanige collegiën te houden en te betalen, die niet volstrekt noodig zijn tot zijn vak. Hij toont onwederlegbaar aan, (en zijne berekening is, volgens ons begrip, geheel niet overdreven) dat deze vermeerderde uitgaven bij uitstek bezwarend zijn; en hij zegt ronduit, dat er, wanneer eens sedert vijftig jaren dat bezwaar had bestaan, denkelijk vele Leeraren, die nu met roem en zegen arbeiden, aan de Gemeenten zouden onttrokken, ja! (voegt hij er bij) hoe vele Hoogleeraren, die nu sieraden van ons land zijn, zouden dan wel aan onze Hoogescholen onthouden zijn!? Eenen tweeden grond vindt C. in de meer overvloedige gelegenheid, om, zonder zulk een bezwaar, zijne zonen in eenen fatsoenlijken burgerkring een bestaan te doen vinden, vrij meer inkomsten, althans uitzigt daarop, gevende, dan het ambt van eenen Predikant. Wat het uitzigt betreft, zijn wij het ook hierin met C. volkomen eens; want het is buiten allen twijfel, dat zelfs de aanzienlijkste promotie de middelen van bestaan voor eenen Predikant, in den regel, volstrekt niet verbetert, en hij te dezen aanzien zich doorgaans die promotie wel zeer beklaagt. Dan, aan den anderen kant, meenen wij, dat die gelegenheid, waarvan C. spreekt, voor allen evenwel zoo zeker niet is, immers voor alsnog niet, en bij den nog niet zeer bloeijenden handel; en dat Predikanten vooral, nu dit ambt van hunnen vader niet meer, zoo als misschien wel voorheen, voor hunne zonen reeds eene aanbeveling is, dikwijls de keuze hunner kinderen tot het Predikambt dringen moeten, omdat zij volstrekt geen uitzigt hebben, hunne zonen, op hun tweeëntwintigste jaar, aan fatsoenlijk en eenigermate zeker, hoewel maar sober, brood te helpen. Men moet inderdaad het Leeraarsambt kiezen uit
andere beginselen, of men doet dwaas; want een Snijder en Nachtwaker hebben doorgaans, meenen wij, in hunnen stand den goeden kost, met vrij wat minder zor-
{==108==} {>>pagina-aanduiding<<}
gen, dan de Prediker, (die zijnen rang moet ophouden, en in zijnen kring meerdere behoeften heeft) immers indien hij gehuwd is.
Daarin zijn wij het met C. weder volkomen eens, dat het strenger Examen, thans gevorderd, geene gegronde reden van vrees geeft voor gebrek aan Predikanten; en al ware dit zoo, voegen wij er bij, dan zou nog verslapping in dezen een geneesmiddel zijn, erger dan de kwaal. Wij hebben de hoop, dat fatsoenlijke en gegoede ouders hunne zonen, die lust hebben tot het Leeraarsambt, nu te minder zullen terughouden, naarmate zij minder behoeven te vreezen, dat onbevoegden en onkundigen zich in dien stand kunnen dringen, en hunnen zonen ten aanzien van derzelver bevordering in den weg zijn. En wij hopen maar, dat de Besturen, die het examen afnemen, zullen denken aan het: Simea est simea, etsi cet., en alzoo onder het oog houden, dat ook een rijk en fatsoenlijk weetniet toch altijd een weetniet is. Maar op de berekening van C. moeten wij te dezer gelegenheid toch wat afdingen. Uit vrees voor gebrek aan Predikanten mogen de Examinatoren geenszins toegevend zijn; zij hebben het voorschrift, en moeten alleen beoordeelen, of daaraan door den examinandus voldaan worde: zoo niet, dan moeten zij afwijzen. Of die wet te streng zij, en of daardoor gebrek zal komen, staat niet te hunner verantwoording. Zoo lang de wet bestaat, moet er geen enkel schurft schaap over den dam, of men moge geheel de wet maar wegwerpen. Toegevendheid in een enkel geval is partijdigheid en onregt. Daar nu niet ieder, die de Akademie bezoekt, werkelijk studeert, of ook studeren kan, worden er van tijd tot tijd afgewezen. - Men heeft ons iets in het oor geluisterd van mogelijke verandering in deze wet, en het invoeren van zekere rangen, welke vereischt zouden worden bij meer of min talrijke en aanzienlijke Gemeenten. Zoo oppervlakkig lacht dit aan; maar bij nadenken hopen wij echter niet, dat het ooit worde ingevoerd. Vooreerst toch zal de echt
nederige van geest,

{==109==} {>>pagina-aanduiding<<}
eens tot het eerwaardig ambt bevorderd; zich bezwaarlijk in het vervolg tot hooger rang aanmelden; en wij ontkennen niet, dat hij, die het deed, en alzoo naar de vooraanzitting hunkert, bij ons geene groote aanbeveling vinden zou, indien wij ergens eenigen invloed hadden. Maar als het dan eene algemeene wet werd, dat men zich, na een of meer jaren, tot bekoming van hoogeren rang aanmelden moest? ook al was men volkomen met zijne standplaats te vreden, en wilde zich nooit van dien rang tot promotie bedienen? - Het natuurlijk gevolg zou zijn, dat de alsdan te ligt bevondene, en bij zijne Ambtsbroeders, en vooral bij zijne Gemeente, en in welke betrekking welligt niet al meer, (b.v. hij beooge een huwelijk) lijden zal in zijne achting. - Daarbij: wordt er dan bij talrijker en aanzienlijker Gemeenten zooveel meer in eenen Prediker gevorderd van datgeen, waarover het examen loopt, dan bij eene geringere Dorpgemeente? Zit de wijsheid onder de hoeden der Dames, en in het hoofd van den Heer, die naar de muskus, meer dan bij den Boer, die naar den mest riekt? Predikt men in de steden ook niet voor ambachtslieden, kruijers en dienstmeisjes, evenzeer als voor de meer beschaafde standen? En is het zelfs niet verkieslijk, dat men ook daar Leeraren hebbe, die niet alleen en voornamelijk voor vele edelen, vele aanzienlijken enz. prediken en werken willen? - Recensent erkent wel, dat hier en daar een Predikant te platten lande nut kan doen, dien men nooit in eene aanzienlijker standplaats behoorde te roepen; maar hij meent, er zijn middelen genoeg voor bekwame en voor hooger standplaats meer bevoegde, om bekend te worden, zonder aanmatiging of zelfs het bepaalde doel van bevordering, zonder betooning voor 't minst, dat men met zijne gemeente en standplaats onvergenoegd is; en hij verlangt niets meer, dan den Christenleeraarstoel overal bezet te zien door mannen, die hoogere en
lagere kringen evenzeer kunnen leeren en stichten, hoedanige hij weet, dat er vele zijn. Maar dan ook moet

{==110==} {>>pagina-aanduiding<<}
men vooral niet minder bij het examen vorderen, dan thans bij hetzelve gevorderd wordt; en hij wilde den verstandigen man wel eens hooren, die beredeneren kon, dat iemand, die, hetgeen tot zulk een examen vereischt wordt, verklaart niet te willen leeren, of die het niet leeren kon, eenige bevoegdheid en roeping hebben kan tot het Leeraarsambt. Integendeel, hij is overtuigd, dat men dat alles weten, zelfs in het een en ander uitmunten kan, en echter nog die schranderheid en gevatheid ontberen, die hij niet minder noodig acht; en wij voor ons zouden ook eenen in al de vereischte vakken geleerden Polyhistor, om het exspectat judicium, gaarne afwijzen, hoezeer wij zoodanig eenen werk-ezel zijnen rang onder de anderzins zeer bruikbare en nuttige schepsels geenszins betwisten.
Na de duidelijke en overtuigende aanwijzing, dat het nu gevorderd examen geen gebrek aan Leeraren, met eenigen redelijken grond, kan doen vreezen, komt C. op de vraag: hoe herstelt men het gebrek? Hier lascht hij het rapport en advis bij de vergadering der Staten van Holland, in 1790 gesteld door den waardigen en beroemden h. van alphen, in, waaruit blijkt, dat men het middel toen zocht, 1.) door verhooging van traktement en emolumenten voor de Predikanten, en 2.) door het faciliteren der studiën in de theologie. - Hij begint nu met het laatste, thans, naar het schijnt, uit het vroeger opgegevene, anders begrepen, en toont aan, dat de Landspensioenen, door de milddadigheid van den Souverein bij art. 217 van het Reglement op het Hooger Onderwijs vastgesteld, in geene proportie staan met het geld, hetwelk men den studenten verpligt te betalen, als bedragende die pensioenen in zes jaren f 30,000, daar in hetzelfde tijdvak door de bedoelde studenten f 179,200 in de beurs der Faculteiten gestort wordt, zijnde dus nagenoeg in één jaar reeds zoo veel, als het Land in zes jaren betaalt. - Voorts, dat het getal der begunstigden te gering is, om het gevreesd gebrek te verhoeden, staande dit getal van 1 tot 13. En

{==111==} {>>pagina-aanduiding<<}
eindelijk doet C. opmerken het ontoereikende van deze subsidie, vooral daar het genot derzelve streng verboden is, bijaldien men meer dan f 100 daarenboven trekt uit door particulieren gestichte Beurzen ter bevordering der theologische studiën. Van welke bepaling ook Recensent (hoe zeer hij het vroeger onedelmoedig misbruik in dezen ook zeer wel weet) de reden niet gissen kan, tenzij misschien de zoon van mingegoede ouders (en voor wie anders zijn de Beurzen bestemd?) zich reeds op de Akademie het vasten tweemaal ter weke, hetgeen hem dan ook als Predikant wel te pas zal komen, aanleeren moet! Nu: plenus venter non studet lubenter. Wij hopen echter niet, dat het geschrijf van C. aanleiding geven zal, dat deze verouderde spreuk ook op de Hoogleeraren worde toegepast.
De Schrijver verlangt, ten gevolge van het hier aangevoerde, dat de Christelijke Synode der Hervormden onzen geëerbiedigden Koning in dezen redres verzoeke, en vreest zeer, of anders de toespraak van haren Secretaris aan de Gemeenten, hoe overtuigend, welsprekend en roerend ook, wel veel uitwerking hebben zal, zoo lang ouders zeggen moeten: Ik kan de kosten niet dragen, om mijnen zoon tot Predikant op te leiden.
Ten aanzien van het eerste middel ter voorkoming van gebrek aan Predikanten: de verhooging der Traktementen, is C. bijzonder kort: want ten opzigte van de gepastheid en noodzakelijkheid van dit middel is, zegt hij, sinds lang geen verschil. Niemand is er meer van overtuigd, dan onze Koning; maar de wijze hoe is alleen in geschil en moeijelijk. Hij zegt een enkel en overtuigend woord tegen het verminderen van Predikanten en predikbeurten in de steden en het combineren van kleine Gemeenten, op hetwelk men echter hier of daar iets kon uitzonderen; en wij moeten er bij doen opmerken, dat dit middel slechts in het klein en voor weinigen werken kan. Waar het zonder schade geschieden kon, zonden wij er zoo veel niet tegen hebben; maar die gevallen zijn enkele. En wat de steden

{==112==} {>>pagina-aanduiding<<}
betreft, zoo verdient toch ook aanmerking, dat men het uitzigt op zoogenoemde promotie naar eene stad, en op eenen meer gemakkelijken dienst in hoogere jaren, zooveel mogelijk behoort te ontzien, zal men niet nog meer van de theologische studiën afschrikken.
De wijze hoe zal nog wel lange, vreezen wij, een punt blijven, waarover men het niet eens worden kan. Wanneer eenmaal de godsdienstige geest onzer Natie ontwaakte! De Predikanten behoeven en moeten niet rijk worden door hun ambt; niemand moest om een goed inkomen het Leeraarsambt kiezen. Maar zij behoorden, bij goed overleg, zonder nijpende zorgen, en te groote afleiding en verzoeking door dezelve, te kunnen bestaan, en hunne kinderen burgerlijk te kunnen opvoeden. Het is schande voor eene Gemeente, dat een waardig en werkzaam Leeraar geen genoegzaam brood heeft, en mede van aalmoezen (een derde zakje b.v. opzettelijk ad hoc, en een vierde en vijfde enz. mogt er hier en daar nog wel bijkomen) leven moet. - Inmiddels make ieder Predikant, door kunde en ijver en gemoedelijke trouw, bij het sober loon, (zoo men het al loon noemen mag) dat dit schandelijke blijke; misschien schamen zich de Gemeenten, de braven en gegoeden in de Gemeenten, dan eindelijk. Men brengt zooveel (en wie prijst dit niet?) bijeen voor Bijbel- en Zendeling-genootschappen, voor het vruchtbaar maken der heide, enz.; men schikt daarvoor ook wel iets uit zijne nalatenschap. Mogt iemand van invloed het betamelijk pligtsgevoel, ten aanzien dezer noodige zaak, dan ook weten op te wekken en te leiden! En, ofschoon niet alles, iets toch mogen wij, zoodra het, bij meerderen bloei, zonder te groot bezwaar voor den Lande geschieden kan, van den door C. te regt geroemden goeden wil des Konings hopen.
Wij ontkennen niet, en willen er den Lezer ook geene verschooning voor vragen, dat de aard van het onderwerp ons een weinig heeft uitgelokt. De steller dezer recensie heeft intusschen voor zichzelven bij de

{==113==} {>>pagina-aanduiding<<}
zaak weinig personeel belang; zijne jaren zijn reeds ver gevorderd, en hij heeft geene zonen meer, die hij tot het Leeraarsambt kan opleiden. Den jongen Leeraar raadt hij inmiddels, indien hij de gave der onthouding hebbe, het coelibaat aan; tenzij een Deus ex machina hem misschien eens onverwacht het gegoede, voor hem geschikte, meisje toevoege. En heeft hij die gave niet, welnu, ter voorkoming van wat ergers, zoeke hij dan het Dominés lot: rijk, gierig en zot!





Animadversionum de usu verborum cum praepositionibus compositorum in N.T. Specimen primum, quod, favente Summo Numine, praeside Joanne van Voorst, Theol. Doct. et Prof., ad publicam disceptationem proponit Guilielmus van der Leeuw, cet. Lugd. Bat. apud S. et J. Luchtmans. 1818. 8vo. maj.

Ook de Geschiedenis der Bijbelsche Uitlegkunde staaft de duizendmaal gemaakte aanmerking, dat aan de menschelijke natuur niets meer eigen is, dan in uitersten te vervallen. Er is een tijd geweest, dat men aan het gezag en de waardigheid der Heilige Schrift te kort meende te doen, zoo men niet aan iedere letter een' berg van wijsheid hechtte, en met ieder woord den ruimsten omvang van beteekenis verbond. De dwaling werd ontdekt, en men begreep, dat men bij het verklaren van Gods woord boven alles de eenvoudigheid onder het oog moest houden. Dit was op zich zelve regt geoordeeld: maar ongelukkig werd door velen deze simplicitas interpretandi zoo ver gedreven, dat onder het uitleggen de kracht van den Bijbelstijl in rook en damp verdween. Hier hadden vooral de verba composita veel te lijden. Men had opgemerkt, dat bij de Grieken en Romeinen zoo wel, als in de Schriften des N.V., meermalen woorden, met eene praepositie zamengesteld, voorkwa-
{==114==} {>>pagina-aanduiding<<}
men, wier beteekenis van die der eenvoudige en niet zamengestelde woorden in geenen deele verschilde; en nu sanctioneerde men den onvoorzigtigen regel, dat de voorzetsels geene verandering in de beteekenis der woorden te wege bragten. En hieruit ontstond een vrij hevige letterstrijd, waarvan wij de geschiedenis hier niet breeder kunnen ophalen.
De Heer van voorst, Hoogleeraar en Akademie-prediker te Leiden, oordeelde het der moeite waardig, de zaak nog eens te onderzoeken. En wie was daartoe bevoegder, dan hij, die, toegerust met eenen verbazenden omvang van geleerdheid, en met een wikkend oordeel, het grootste gedeelte van zijnen, reeds tamelijk ver gevorderden, leeftijd aan de beoefening der gewijde Schriften besteed, en door vele proeven rekenschap van zijnen arbeid aan de geleerde wereld gegeven heeft? Ook dit stuk is derhalve, zoo als men het van een' man als van voorst verwachten moest, en zijnen naam volkomen waardig. Het spreekt van zelf, dat een werk van dezen aard, in ons Maandwerk althans, voor geen uitvoerig uittreksel vatbaar is. Godgeleerden, die in de geschiedenis en den voortgang hunner wetenschap belang stellen, bezitten het geschrift zelf, ten minste zij behooren het te bezitten, gelijk al het overige, wat uit de pen des vermaarden Hoogleeraars gevloeid is: en voor hen, die geen Theologanten van professie zijn, zou een breedvoerig verslag slechts vervelend zijn. Wij vergenoegen ons dus met het volgende. Na eene korte geschiedenis der onderhavige quaestie te hebben laten voorafgaan, rangschikt de Hoogleeraar zijne denkbeelden onder de volgende stellingen: Dat een zamengesteld woord, door welks praepositie een bijgevoegd naamwoord of voornaam-woord geregeerd wordt, niet met een eenvoudig woord mag verwisseld worden; - dat de beteekenis van vele zamengestelde woorden door de praepositie zoodanig gewijzigd wordt, dat deze beteekenis geheel van die der eenvoudige woorden verschille; - dat vele zamengestelde woorden bij

{==115==} {>>pagina-aanduiding<<}
uitsluiting van zekere zaken gebezigd worden, waarvoor men, uit hoofde van het spraakgebruik, geene enkelvoudige woorden in de plaats kan stellen; - dat vele zamengestelde woorden, ten bewijze van de kracht der praepositiën, naar verschil der voorzetsels, geheel strijdige beteekenissen verkrijgen - dikwijls worden in eenen en denzelfden volzin enkelvoudige en zamengestelde woorden zoo vereenigd, dat het duidelijk blijke, dat de Schrijver de kracht der praepositie heeft willen doen gevoelen.
Dit is het geraamte van deze rijk uitgedoste Verhandeling, die ons op iedere bladzijde den meester toont, en eene nieuwe parel is aan de letterkroon van van voorst. Des te meer verbaasde en tevens bedroefde ons eene Recensie van dit Specimen, in de Bijdragen tot de Beoefening en Geschiedenis der Godgeleerde Wetenschappen, VI D., V St. bl. 695 v.v. Met dien Recensent, Tros Rutulusve fuat, moeten wij nog een ernstig woord spreken, eer wij de pen nederleggen. Wij lazen eens in de Oostersche en Uitlegkundige Bibliotheek van michaëlis de Recensie van eene in Holland verdedigde Dissertatie, op wier titel stond: defendet ....... Auctor. De voortreffelijkheid van dit geschrift verwekte bij michaëlis wantrouwen, en deed hem vragen, in welken zin toch het woord Auctor in Holland genomen mogt worden, daar de geheele Verhandeling zoo veel had van den geest des Utrechtschen Hoogleeraars kau? Dat was onheusch van michaëlis, en des te berispelijker, daar het vermoeden ongegrond was. Maar wat moet men nu denken van eenen Recensent, die het werk van Professor van voorst aan den Candidaat van der leeuw toeschrijft, en zelfs den naam des Hoogleeraars niet eene enkele maal noemt? Zoo wij, Letteroefenaars, die rijp en groen, mathematische werken en A.B.C. boeken moeten recenseren, zoo wij zulke bokken schoten, wat zou Collega de Recensent ook der Recensenten een paar oogen opslaan! En waarachtig! wij hadden zijnen

{==116==} {>>pagina-aanduiding<<}
toorn ook verdiend. En daar komt nu een Recensent voor den dag, in een Maandwerk, alleen aan de Theologische Wetenschappen gewijd, die...... Maar neen! het is te erg. Eene onschuldige dwaling kan het niet zijn; dat is in ons oog onmogelijk. Immers op den titel staat eenvoudig: van der leeuw, zonder het woord Auctor. Daarenboven had de Praefatie den Recensent genoegzaam kunnen inlichten. En eindelijk, wie is zoo onkundig van alles, wat er in de geleerde wereld omgaat, die niet wete, dat de Hoogleeraar van voorst reeds te voren eenige dergelijke Specimina, waarvan hij als Autheur bekend staat, onder zich heeft doen verdedigen? Bij voorbeeld, toen het Specimen de δικαιοσύνη in het licht kwam, heeft men zich toen ook in den Autheur vergist? Recensent zal zich immers nog wel herinneren, hoe menschen, die vóór dertig jaren hun systema hadden geleerd en sedert hunne pijp rookten, van de predikstoelen en in de gezelschappen bulderden tegen eenen man, in wiens schaduw zij niet staan konden, en tegen wien zij nimmer den moed hebben gehad, eene pen op het papier te zetten. Oude wijven wisten het, dat het niet de Verdediger van het Specimen, maar Prof. van voorst zelf was, die over de Dikkesu had geschreven: want zoo prononceerden zij in haar Amsterdamsch-oud-wijven-Grieksch het woord δικαιοσύνη. Wij willen al de ongeregtigheden niet optellen, die men den voortreffelijken man, om zijne verklaring van het woord geregtigheid, heeft aangedaan. Wij weten er, helaas! te veel van, meer dan ons lief is. Als wij eenmaal eene
Verhandeling zullen schrijven over het spreekwoord, dat het in troebel water goed visschen is, dan zullen wij ons nader op dit stuk verklaren. Maar nu nog eens tot den gemelden Recensent wedergekeerd. Ook dan, als van der leeuw (die zeker een uitmuntend Student zal geweest zijn) de Schrijver van het Specimen ware geweest, ook dan, zeggen wij, zou het onbe-
{==117==} {>>pagina-aanduiding<<}
leefd geweest zijn, niet eenmaal den naam des Voor zitters te vermelden, en hem met zulk eenen professoralen Leerling geluk te wenschen. Maar nu van der leeuw hand noch vinger aan het stuk geslagen heeft, en alles het werk van den Heer van voorst is, nu dezen laatsten met een diep stilzwijgen voorbij te gaan, even alsof hij niet bestond; dat is eene Recensentenzonde van den eersten rang. De Recensent begrijpt toch wel, dat door zijn stilzwijgen geen beroemd Veteraan van de baan wordt geknikkerd, die, schoon hij ook nimmer iets geschreven had, echter leven zou in de geheugens en in de harten zijner dankbare leerlingen, die aan hem hunne vorming hebben te danken - een man, uit wiens school discipelen zijn voortgekomen, die onzen vaderlandschen letterroem zelfs bij vreemden doen eerbiedigen - een man, eindelijk, die op de dankbaarheid van geheel de Nederlandsche Kerk de regtmatigste aanspraak kan maken. Maar genoeg! Wanneer verdienstelijke, waardige mannen schandelijk beleedigd worden, dan is het pligt voor ieder, wien regt en billijkheid ter harte gaat, hunne eer te handhaven. En dit pligtgevoel zij dan ook de verdediging van deze onze uitweiding.
Ten slotte zij nog aangemerkt, dat de noot, Spec. pag. 18, waar de verdiensten van den Hoogleeraar wassenbergh omtrent de Uitlegkunde des N.V. zeer geprezen worden, een doorslaand bewijs oplevert van die humaniteit, die altijd den waren geleerde tot sieraad strekt.






{==118==} {>>pagina-aanduiding<<}

Dissertatio physiologico-practica inauguralis, de Asphyxia (vel morte apparente) et speciatim neonatorum, quam &c. publico et solemni examini offert Jacobus Baart de la Faille, A.L.M. Phil. Doct. Groning. 1817. In gr. 8vo. Behalve het Voorwerk en de Theses, 336 bl.


D.i. Natuur-geneeskundige Inwijdingsverhandeling over den Schijndood, vooral van eerstgeboren Kinderen.

Wij twijfelen geenszins, of elk, die, met ons, het genoegen gehad heeft, deze belangrijke Verhandeling te lezen, zal ook met ons instemmen, dat dezelve overwaardig is, meer algemeen bekend te worden. Zij levert ons eene, in vele opzigten, zeer volledige beschouwing van eene der gevaarlijkste ziekten, ons met de onderscheidene gevoelens der beroemdste Schrijvers omtrent dezelve even naauwkeurig als oordeelkundig bekend makende. De orde, in het werk gevolgd, is zeer eenvoudig en geleidelijk. Het is verdeeld in vier Hoofdstukken. In het eerste wordt ons de mogelijkheid van den Schijndood, uit de beschouwing van leven en dood, en den langzamen overgang van den eersten staat in den laatsten, en vervolgens het werkelijk bestaan van denzelven uit de ervaring aangetoond, waarbij dan tevens de kenteekenen dezer ziekte worden opgegeven. Daar het vooral van belang is, de kenteekenen van den Schijndood van die des waren doods, waarmede hij veel overeenkomst heeft, te onderscheiden, staat de Schrijver hier bijzonder bij stil, aantoonende, dat alleen de verrotting den waren dood kan kenmerken. Hier wordt een weinig te veel uitgeweid over het gevaar van het levend begraven, en de middelen, daartegen aan te wenden; een stuk, dat tot des Schrijvers onderwerp eigenlijk niet behoort. - In het tweede Hoofdstuk spreekt de Schrijver over den aard van den Schijndood, welken hij uit de meest gewone oorzaken van denzelven, en de veranderingen, die zij in het ligchaam te weeg brengen, tracht te verklaren. Wij vinden hier eene zeer volledige opgave van de gevoelens der voornaamste natuur- en geneeskundigen hierover, waarbij dan tevens de zwarigheden, aan elk dier gevoelens eigen, oordeelkundig worden opgegeven. De la faille is van gevoe-
{==119==} {>>pagina-aanduiding<<}
len, dat de longen, het hart en de hersenen de zitplaats der kwaal zijn, vooral de eerste, wanneer derzelver vrije werking, het zij
door in- of door uitwendige oorzaken, gestoord wordt. Bij deze gelegenheid maakt de Schrijver onderscheid tusschen sthenischen en asthenischen Schijndood. Hoe is de eerste mogelijk? Er bestaat geen sthenie, dan in, door vermeerdering van prikkel, vermeerderde opwekking. Dat de opwekking intensief vermeerderd zoude kunnen zijn en extensief verminderd, begrijpen wij niet regt. Maar de bewijzen, door den Schrijver bijgebragt, toonen dien sthenischen Schijndood ook niet aan, vooral niet, hetgene hij daarna daarvan zegt, bij eerstgeboren kinderen. Het bloed houdt op als prikkel te werken, zoodra het te veel is; neemt men, in zulk een geval, bloed weg, zoo vermindert men den prikkel niet, maar verwijdert eene, de vrije levenswerking belemmerende, hindernis. Vreemd klonk het ons ook, in dit Hoofdstuk, de in- en uitademing der longen mechanische werkingen te hooren noemen. - In het volgend Hoofdstuk gaat de geleerde Schrijver de verschillende soorten en wijzigingen van den Schijndood na. Hij telt zes hoofdverscheidenheden, vooral naar de verschillende oorzaken gewijzigd, namelijk 1o. die uit werktuigelijke hindernissen der ademhaling voortkomen; 2o. die uit de belette werking der spieren, tot de inademing dienende, ontstaan. Tot de op deze wijze werkende oorzaken wordt ook gebragt de bliksem, de koude, de warmte. Ook de zwakte, of vermindering van levenskracht. Deze stelt hij gelijk met den schijndood der eerstgeboren kinderen. Kan deze dan ook niet door koude, door mechanische belemmering der eerste ademhaling, vooral door volbloedigheid, ontstaan? Kan ook de zwakte niet als oorzaak van den Schijndood werken, bij anderen, dan eerstgeboren kinderen? 3o. Schijndood uit gebrek aan lucht, en
4o. tot 6o. Schijndood uit onadembare of verstikkende luchten. Bij elke dezer soorten worden de gewone kenteekenen, de vermoedelijke uitkomsten en de behandeling zeer goed opgegeven. - Het vierde Hoofdstuk, eigenlijk eene afzonderlijke Verhandeling, loopt over den schijndood der eerstgeboren kinderen; waarbij dan, uit het maaksel en de levenswijze der vrucht, uit de veranderingen, bij de geboorte plaats hebbende, en, vooral, uit de verkeerde behandeling, waaraan men zich, in dit geval, schuldig maakt, de oorzaken van dit verschijnsel

{==120==} {>>pagina-aanduiding<<}
worden afgeleid; wordende tevens de geschiktste geneeswijze opgegeven.
Het smart ons, dat wij niet langer bij deze schoone Verhandeling kunnen stilstaan; maar nog meer smart het ons, dat dezelve in zulk een barbaarsch Latijn is geschreven. De beste schilder, die zijne kleuren niet weet te mengen, in een kladschilder.


Galerie historique des Contemporains, ou nouvelle Biographie, etc. Tome III. part. 2. Cau-con. Tome IV. part. 1 et 2. Con-fox.

In ons XIde Nommer des voorleden' jaars hebben wij van de beide eerste, en het begin des derden Deels van dit werk verslag gedaan. Hetzelve gaat op dien eigen' voet voort, ons berigten mede te deelen van nog levende merkwaardige personen, vooral Franschen uit de Geschiedenis der Omwenteling. Wij hebben daarin veelal dien eigen' geest wedergevonden, die ons in de vorige Deelen zoo hinderde. Met de verfoeijing, waarmede niemand van eenig gevoel kan nalaten, de gruwelen van robespierre en zijnen aanhang te beschouwen, paart zich nogtans altijd begunstiging der Girondins en latere zoogenaamde vrijheidsvrienden, verheffing van Fransche krijgsbevelhebbers, enz. Nogtans hebben wij dezen geest hier niet zoo sterk als in de eerste Deelen aangetroffen; en zoo men den gruwelmoord des Hertogs van enghien slechts zeer kort en bijkans zonder afkeuring vermeldt, zoo men den weerhaan constant de rebecque (wel te verstaan benjamin) en den vrijheidsvriend chénier, die uit loutere liefde voor de vrijheid de drukpers aan banden leggen wilde, hemelhoog verheft, (nu, dit was onder het Directoire ook geene zonde, maar wel onder den Koning) zoo wordt daarentegen dumourier's door nood gedrongene afval van de Conventie geregtvaardigd; men laat aan de deugden van elizabeth, Zuster van lodewijk XVI, regt wedervaren, (eene deugdzame, ja eene Heilige, wier volkomenheid men wenschen mogt, dat de gecanonizeerde Heiligen slechts voor de helft bezaten;) men erkent de gematigdheid en braafheid van ferdinand III, Groothertog van Toscane, schoon Broeder des Keizers van Oostenrijk, en

{==121==} {>>pagina-aanduiding<<}
door napoleon tweemaal uit zijne Staten verdreven; men verhaalt getrouwelijk het verraad van laatstgemelden, in Spanje gepleegd, (Art. ferdinand VII;) en eindelijk berispt men op meer dan eene plaats de Napoleontische dwangheerschappij, die het trouwens even zeer op Republikeinen als op Koningsgezinden gemunt had. Onder de wetenschappelijke Artikelen hebben wij vooral opgemerkt: châteaubriant, (hoewel te veel van de staat-, te weinig van de letterkundige zijde beschouwd) delille, dolomieu, ducis, forster, (johann reinhold) minder zijn' Zoon george, en wel tot onze verwondering, daar deze deugdzame en verstandige vriend der Fransche Omwenteling ook als Letterkundige en Schrijver groote verdiensten bezat.
Ook hier zijn, dank zij den ijver en de kunde van den Heer g. van lennep, onze Landgenooten weder met kennis van zaken vermeld, en wordt aan de verdienstelijken onder hen de lof toegezwaaid, dien zij anders bij den buitenlander - uit onkunde - zoo zelden genieten. Zoo vinden wij hier den Lt. Generaal chasse, die zich, wel is waar, in napoleon's veroveringstogten, maar ook te Waterloo tegen hem, roemrijk onderscheiden heeft; den Hoogleeraar clarisse; den Heer j. clifford, Lid van de Tweede Kamer der Staten-Generaal, (wiens verrigtingen aldaar naauwkeuriglijk worden opgegeven;) - in het vierde Deel den Minister van Binnenlandsche Zaken de coninck; den voortreffelijken, te vroeg overledenen, Bestuurder van den Waterstaat, conrad, (wien wij nog het grootsche werk te Katwijk te danken hebben, 't welk boven vele andere plans van dien aard het voordeel heeft, dat niemand, laat staan geheele steden daaraan opgeofferd zijn geworden;) den Lt. Generaal constant de rebecque, wiens onwrikbare standvastigheid bij zijne eens genomene partij, in lief of leed, zeer eervol afsteekt bij de veranderlijkheid van zijn' hooggeroemden Broeder benjamin, (videatur Maart en April 1815;) en eindelijk onzen hoogverdienstelijken cras: de voornaamste werken van dit sieraad onzer Regtsgeleerde Letterkunde worden daarin opgegeven, en 's mans edele weigering, om in plaats van den afgezetten pestel te Leiden te worden aangesteld, is hier niet vergeten. Van den Generaal daendels wordt met veel menagement gesproken, hetgeen omtrent karakters van dezen aard zekerlijk het veiligste is: de algemeene stem

{==122==} {>>pagina-aanduiding<<}
verklaart zich nogtans tegenwoordig, vrij eenparig althans, tegen de wijze van zijn bestuur in Oost-Indië, zoo men al zijne bedoelingen goedkeurt. Het artikel van der duyn is korter en gebrekkiger, dan wij zouden verwacht hebben, en dan men van een in Nederland uitgekomen werk, waar zoo vele nietsbeduidende Franschen met ophef ten tooneele gevoerd worden, met regt verlangen mag; maar wij zijn stellig onderrigt, dat de Heer van lennep dit Artikel geheel anders gegeven heeft, maar dat de ongelukkige zuurdeesem van buonaparte's aanhangers, niet kunnende verdragen, dat men mannen verhief, die hun Rijk hier te lande een einde deden nemen, hetzelve gansch en al heeft verminkt, en onder anderen de onwaarheid daarin gevoegd, dat de vergaderingen van bijzondere personen, door de Heeren van hogendorp en van der duyn in het laatst van November opgeroepen, die der Staten-Generaal zouden geweest zijn. Het medegedeelde is dus naar willekeur veranderd en naar den Franschen smaak versneden, 't geen misschien wel eens meer het geval is. Nog worden hier van onze Landgenooten Dr. coopmans, dedem van de gelder, (Vader en Zoon) Dr. deiman en agatha deken uit de te Parijs verschenen Biographie universelle overgenomen. Nieuw zijn de Artikelen elout, thans Commissaris-Generaal in Neêrlands Indië; de drie Heeren fagel; voorts falck, en feith. Het laatste vonden wij bijzonder naauwkeurig en belangrijk; doch de palen van dit werk gedoogden niet meer de uitvoerigheid, met welke bilderdijk behandeld was. Dit bespeurt men vooral in het Artikel
fokke, waar naauwelijks van eenige der geestigste gewrochten diens oorspronkelijken vernufts een enkel woord gezegd wordt. In allen gevalle verheugt het ons, dat de Franschen en de Waalsche Nederlanders op die wijze toch eenig denkbeeld van de doorluchtige mannen onzer voormalige Republiek, ook in de jongste tijden, bekomen. - Van onze Belgische (tegenwoordige) Landgenooten, zijn in 't bijzonder cornelissen en des roches vermeld.
Om aan de zoodanigen, die het werk nog niet kennen, een denkbeeld van de Artikelen in hetzelve te geven, die over Nederlanders handelen, zullen wij hier een gedeelte uit de levensschets van cras overnemen. Nadat men een klein staatkundig geschrift, door denzelven in 1795 uitgegeven,

{==123==} {>>pagina-aanduiding<<}
had opgenoemd, wordt hetzelve op deze wijze gekenschetst: ‘In dit boekje, in het Nederduitsch en zonder den naam des Schrijvers uitgegeven, verhief de Heer cras zich sterk tegen het afleggen van den eed, door de Provisionéle Representanten van het Volk van Holland gevorderd, op de Regten van den Mensch en Burger, zoo als zij door hen, in hunne Publicatie van 31 Januarij 1795, waren afgekondigd. Hij beweerde daarin met onweêrstaanbare kracht van redenering, dat het Provisionéle Bestuur geenszins het regt had, om van openbare ambtenaren zulk eenen eed te vergen, die inderdaad met eene staatkundige geloofsbelijdenis gelijk stond; dat de Hooge Overheid hen wel kan noodzaken tot eene belofte van gehoorzaamheid aan de wet en getrouwheid in hunne ambtsverrigtingen, maar nooit, om de beginselen van burgerlijk Regt met haar op dezelfde wijze te beschouwen; beginselen, waaromtrent de grootste kenners van het Staatsregt niet altijd op dezelfde wijze hebben gedacht, en waarin men veilig van de Provisionéle Representanten van het Volk van Holland kon verschillen, zonder daarom een minder getrouw ambtenaar en goed burger te wezen. Dit geheele stukje is eene doorloopende verklaring van het altijd gedenkwaardige gezegde, door genissieux in de Nationale Conventie van Frankrijk uitgesproken: Mijne gevoelens behooren aan mij; ik ben daarvan alleen aan God rekenschap verschuldigd. Later gaf hij nog twee geschriften uit omtrent hetzelfde onderwerp. Het is merkwaardig, dat deze stukken, zelfs te midden der burgergeschillen, door geene der beide partijen euvel werden opgenomen: want zoo groot is het vermogen der menschelijke Rede, wanneer men die met klaarheid, gematigdheid, en alleen met het doel om waarlijk nuttig te zijn, ontwikkelt, dat zij zonder onderscheid ook hen, wier
gevoelens lijnregt tegen elkander zijn aangekant, met zich sleept. Zelfs de warmste voorstanders der gevoelens, tegen welke de Heer cras zich verzette, werden door die werkjes aan het wankelen gebragt; en hij ontving de vleijendste brieven van eenige dier zelfde Representanten van Holland, zoodra hij als de Schrijver bekend was.’
Wat dunkt u, Lezer, van deze ware staatkundige verdraagzaamheid? Gij onderscheidt ligtelijk, ook in deze lofrede op

{==124==} {>>pagina-aanduiding<<}
dezelve, onzen Landgenoot van die uitgewekene Ultra-Libezalen, welke een ieder, die het waagt een haarbreed van hen te verschillen, verdoemen, verketteren, en gaarne (zoo zij de magt hadden) zouden vermoorden; terwijl zij hunkeren naar het liberale bestuur van buonaparte, davoust, savary en fouché. ö, Hadden de beginselen van cras sedert 1789 en vroeger algemeen veld gewonnen, de aarde had zoo veel menschenbloed niet gedronken, er ware zoo veel groots en schoons niet ondergegaan, en de Ultra-Republikeinen hadden niet onbedachtzaam het graf voor alle Republieken gedolven!





Vijftien Dagen te Londen, op het einde van 1815. Naar het Fransch. Te Leeuwarden, bij J.W. Brouwer. In gr. 8vo. IV en 277 Bl. f 2-10-:


Nog zes Maanden te Londen, in 1816. Een Vervolg op de vijftien Dagen te Londen op het einde van 1815. Uit het Fransch vertaald. Te Leeuwarden en te Leiden, bij J.W. Brouwer en J.W. van Leeuwen. In kl. 8vo. IV en 281 Bl. f 1-16-:

No. I. Vijftien Dagen wil zeggen: Veertien Dagen; en wij begrijpen niet, waarom de Vertaler, die deze spreekwijze kent, het dus niet heeft overgebragt. Hij heeft voor 't overige de verdienste der losheid en ongedwongenheid, (soms wel eens wat al te veel;) doch wij kunnen niet zeggen, dat hij die aan een waardig voorwerp besteed heeft. Wat is dit boek? Voor eenen Roman is het waarlijk op verre na niet belangrijk genoeg; en voor eene Reisbeschrijving? De Lezer, die daaruit een denkbeeld van Engeland en de Engelschen wilde opmaken, zou zich jammerlijk bedriegen, en een (verknoeid) carricatuur voor eene schilderij nemen. Men moet namelijk weten, dat een dood-oppervlakkige Franschman, die zich door geenerlei grondige kundigheden aanspraken op den titel van Reisbeschrijver voor het Publiek heeft verworven, die een weinig van tooneelvertooningen weet mede te praten, hier en daar een' brok Latijn ('t welk hem menige plak zal gekost hebben) uitkraamt, voor 't overige meesterlijk kennis heeft van lekker eten en drinken, - dat zulk een-wezentje

{==125==} {>>pagina-aanduiding<<}
zich vermeet, in het Vaderland van baco, shakespeare, milton, newton en chatham alles verkeerd en slecht te vinden, en de Engelsche Natie als een' hoop dwazen of schurken voor te stellen. En dit - God beter' 't! - een Franschman! De Vertaler, die het zoo kwaad niet meent, en zekerlijk slechts uit speculatie eenige uren aan dit prul heeft besteed, gevoelt zelf wel, dat het niet geschikt is, en zelfs met geen oogmerk schijnt geschreven te zijn, om een zedekundig tafereel van Londen op te hangen; maar hoopt toch nederig, dat het voor eene vrolijke lectuur in ledige oogenblikken zal kunnen dienen. Bij ons althans is dit het geval niet geweest: wij hebben ons overal over de domheid en kwaadaardigheid van het Franschmannetje geërgerd, hetwelk, terwijl de wapenen der Britten en andere Bondgenooten zegevierend zijn land bezetteden, zoo veel in zijne zwakke krachten was, de overwinnaars heeft willen aanranden en bespottelijk of hatelijk maken. Het lust ons niet, dit gansche boekdeel door te loopen, om bewijzen van de onkunde of kwade trouw des Schrijvers bij te brengen: zie hier slechts eenige staaltjes. Zoo berispt men b.v. de Engelschen, (bl. 49) dat zij de dooden niet met de twee dagen begraven, op het gevaar af van hen levend onder de aarde te delven, welke loffelijke gewoonte dus in Frankrijk schijnt te heerschen. ‘Er is (bl. 143.) volstrekt geen middelstand in Londen’ Dit wordt bewezen uit de ‘kwakzalverij, welke men bijna in alle winkels opmerkt.’ Op dit oogenblik heeft de Schrijver zich zekerlijk te Parijs bevonden, en uit distractie, hetgeen hij daar zag, op Londen toegepast. Over het gewigtig
artikel der keuken, en dat de Franschman de zijne hemelhoog boven de Engelsche verheft, willen wij niet met hem twisten; schoon er wel lieden, ook buiten Engeland, gevonden worden, die de stevige, saprijke kost van dat land boven den, de gezondheid ondermijnenden, Franschen poespas verkiezen. Het boksen keuren wij af, zoo zeer als iemand; maar om de Romeinsche zwaardspelen veel beter te vinden, en dezen, in vergelijking der Engelschen, van wreedheid vrij te pleiten, dit toont onverschoonlijke vooringenomenheid of onwetendheid aan. Men weet, dat de Engelsche Lords alles behalve karig zijn, wanneer het de voldoening hunner zinnelijkheid geldt; maar neen! een schilder, die de minnares van een' der voornaamste Heeren van het Rijk ge-
{==126==} {>>pagina-aanduiding<<}
portretteerd heeft, bekomt eene schrale lofspraak in betaling. Dat de Zondag te Londen aan de openbare en huisselijke Godsdienstoefening, en niet, gelijk te Parijs, aan dagelijksche werkzaamheden, den Schouwburg, of andere luidruchtige vermakelijkheden, wordt toegewijd, hindert ons waarnemertje boven alle beschrijving. Nogtans troffen zelfs hem de betamelijke stilte en aandacht in de Engelsche kerken; maar zijne hansworstenziel vond zich hierdoor te ernstig gestemd, en laat een' Engelschman, te midden der leerrede, de pruik van het hoofd rollen, en weder verkeerd opzetten, om le petit mot pour rire te vinden! En, om niet al het hatelijke en verdraaide op zijne rekening te hebben, roept de Schrijver een' Italiaanschen Schilder in, (wien de Vertaler, zeer smakeloos, tegenover een' Franschman het Hollandsch laat radbraken) die niets, ter wereld niets, in Engeland goed vindt, zelfs de Pauls kerk
niet, en alles te Parijs veel mooijer vindt. De Engelsche kolen branden den Franschman niet lustig genoeg. Het schoonmaken is hem niet naar den zin. (Hij moest eens hier komen!) Een schilder komt in Engeland, wordt daar door een' rijken koopman bedrogen, doodarm, en eindelijk door zijn' schoonbroeder in Frankrijk, een engel in menschengedaante, gered. Men begrijpt, hoe gereedelijk hij dat ellendige land verlaat met onzen Schrijver, die daarin zoo vele teleurstellingen heeft ondergaan, dat het ons niet verwondert, dat hij met de veertien dagen vertrekt, maar wel grootelijks, dat hij voor zes maanden wederkomt.
Immers No. II is van denzelfden Schrijver, en van een niet veel beter allooi. Daar men echter in zes maanden nog al iets meer kan zien dan in eene halve, zoo is hier ook eenige lof, hoewel met eene bij uitstek spaarzame hand, aan de berisping toegevoegd. Men laat b.v. aan de vaderlandsche deugden en de weldadigheid der Engelschen regt wedervaren, bl. 7; doch zegt meteen, (schoon met andere woorden) dat deze lof eene afgesletene ezelsbrug is; het schrijvertje tracht dus nieuw te zijn door berisping! Dit stukje loopt veelal over de Schouwburgen. Er schijnt bij inteekening een Fransche Schouwburg opgerigt te zijn, niet openbaar; en ons manneken denkt, dat john bull zulks niet gedoogen zou, omdat het zijn eigen tooneel zou doen vallen. Stel u gerust, mijn vriend! Shakespeare zal nog leven en bewonderd worden, wanneer het Tableau parlant en

{==127==} {>>pagina-aanduiding<<}
de andere nietigheden, die gij daar zaagt vertoonen, reeds Eeuwen lang zullen vergeten zijn. Het schijnt, dat ook in Engeland de manie heerscht, om van de Franschen, in plaats van hunne voortreffelijke Treur- en Blijspelen, hunne jammerlijke Opera's te doen vertoonen, waarover men j.j. rousseau, die een kenner was, moet hooren. De weldadige stichtingen in Engeland worden aan loutere uitwendige vertooning en ijdelheid toegeschreven. (Dat deze daaraan veel deel hebben, willen wij geenszins ontkennen; maar er dragen ook andere beginselen toe bij, Christelijke namelijk, die in Engeland, vooral onder den middelstand, zeer algemeen verspreid zijn.) ‘Het beste Engelsche koffijhuis (bl. 94) gelijkt niet meer naar de Parijsche, dan eene Hottentotsche venus naar Jufvrouw georges,’ (eene beruchte, zeer schoone, Fransche tooneelspeelster)!!! - De Engelsche schilderstukken deugen niets; de Engelsche taal..... Doch hooren wij den Schrijver zelven, (bl. 163.) ‘Die bekorende taal, welke de uitboezemingen der vriendschap, de verrukkingen der liefde, de uitstortingen van kinderlijke teederheid zoo voortreffelijk schildert; die betooverende manier, om de levendigste gewaarwordingen, en vooral het wellustigste gevoel van den geest uit te drukken; die treffende gemeenzaamheid, welke, zonder zelfs den eerbied uit te sluiten, den band, die twee harten zamensnoert, nog naauwer weet toe te halen, zijn voortbrengselen, geheel vreemd aan den Britschen grond.’ (Maar aan den Franschen zeer eigen, niet waar?) - In het twintigste Hoofdstuk komt men al weder op de Engelsche kwakzalverij t' huis, even
alsof die te Parijs onbekend ware! - Doch genoeg: wij stemmen van ganscher harte met den Schrijver bij het slot van zijn boek in:

Claudite jam rivos, pueri: sat prata biberunt. 


Ja wel sat! tot overloopens toe! Met hartelijke blijdschap leiden wij het boek neder, en wenschten ons geluk met de geëindigde doorlezing.
Men zou ons echter, na al het hier gezegde, verkeerd verstaan, met te denken, dat wij alles, wat Engelsch is, onvoorwaardelijk goed-, en alle berisping daarvan afkeurden. Juist het tegendeel! Omdat men hier of het wezenlijk goede laakt, of op armzalige nietigheden valt, die in alle landen der

{==128==} {>>pagina-aanduiding<<}
wereld omtrent eveneens zijn, en het wezenlijk berispelijke voorbijziet, daarom waarschuwen wij de Lezers tegen deze twee beuzelschriften, die hun een geheel verkeerd denkbeeld van Engeland zouden inboezemen. Met meer mensch en volkenkunde voorzien, zou de Schrijver de volstrekt ondoelmatige inrigting van het Armenwezen, en de daardoor jaarlijks schrikbarende vermeerdering der Armen, - het geweldig aantal misdadigers, die jaarlijks ter dood gebragt worden, - den handelsnijd der Engelschen, die inderdaad een kwalijk bedekte Oorlog tegen andere Volken is, - hunne voor geheel Europa heillooze uitvinding en invoering der Machinerie, het doodvonnis voor duizende arme huisgezinnen, zoo wel in als buiten Engeland, - de verbastering der hoogere klassen, - de ruwheid van het Gemeen, en nog andere dingen hebben opgenoemd; maar tevens de hechte geaardheid, de vele waarlijk goede eigenschappen, en het ijverige Christendom van den middelstand hebben regt gedaan. - Maar 't is waar: er is geen middelstand in Engeland; hoe kon dan de Schrijver daarvan de deugden vermelden?!
De Vertaling maakt minder pretensie op aardigheid dan die der Vijftien Dagen, zonder daarom stijf te worden, en is ons in zoo verre beter bevallen.







Een Togtje door Zweden, Zweeds(ch)- Lapland, Finland en Denemarken, door M. Consett, Esq. Uit het Engelsch, naar de tweede Uitgave. Te Dordrecht, bij F. Boekee. 1818. In gr. 8vo. 140 Bl. f 1-8-:

Het voorberigt meldt, dat reeds de Engelsche Schrijver aan zijne reisbeschrijving geene blijvende waarde had toegekend, (in de opdragt aan den Heer george liddell, een' van zijne reisgenooten;) maar geoordeeld, dat zij welligt, bij de lezing, enkele genoegelijke uren zoude verschaffen aan hem, die meer voor uitspanning, dan om zijne wetenschap te vermeerderen, leest.
En dit is ook zoo. Hiermede nu is de waarde van dit boekje opgegeven, hetwelk wij met genoegen hebben doorgelezen; want als vliegend raakten wij de vermelde landen door, en zagen en hoorden toch overal nog al zoo iets van den thuisgekomenen vriend in algemeene opgaven, op na-
{==129==} {>>pagina-aanduiding<<}
vraag: En hoe is hier en daar dit en dat? - Wij vermaken ons met den reiziger te Gothenburg, zien het een en ander, vinden echter de verpligting, waaronder de boeren ten aanzien van het onderhouden der infanterie liggen, zeer hard. Maar form en onderhoud der krijgsmagt hebben, sinds den tijd dat deze reis gedaan werd, (eenige jaren vroeger dan 1815) gewigtige veranderingen ondergaan. - Van Gothenburg naar Stokholm zijn de wegen uitmuntend goed, en het land bekoorlijk; maar altijd klaagt de Reiziger in de herbergen over de slechtheid der bedden. Stokholm is welgebouwd, maar slecht bestraat; de kerken zijn fraai, en de ingezetenen zeer beschaafd. De Reiziger maakt ons met menige merkwaardigheid bekend, aangaande volk, zeden, enz. Treffend is de bijzondere zorg van het Gouvernement in Zweden, om jonge lieden (vooral wordt de aandacht bij die der geringere klasse bepaald) tot nuttige leden der maatschappij te vormen, en hunne fortuin te verzekeren. Stad en Universiteit Upsala worden zeer geprezen. - Al verder gaat het zoo noordwaarts op, waar de toestand des lands minder gunstig wordt. Te Grot is de Domine kastelein meteen. Eene wreede straf, den moordenaar opgelegd, strekt den Reiziger ten bewijze, dat de beschaving der meer zuidelijke Rijken, te dien opzigte, alhier haren zetel nog niet gevestigd heeft. Wij willen, echter, voor die beschaving, welke zich daarin vertoont, dat openbaar moedwillige bankroetiers, en zij, die aanvertrouwd geld zoek brengen, ongestraft den medeburger van zijn zweet en bloed berooven kunnen, terwijl deze zich, in de bestaande maatschappelijke betrekkingen, daar niet voor wachten kan, gelijk voor den
dief, gaarne wat afstaan. - Te Fornao zijn wij met den Reiziger, gelijk meermalen, weder ter visite. Vervolgens vinden wij de beschrijving van Lapland en de Laplanders, die, naar gelange van den aanleg dezes werks, zeer uitgebreid is. De beschrijving der Laplandsche slede wordt door een zeer fraai plaatje ondersteund. Het meeste, echter, wat wij aangaande Lapland lezen, zijn bekende zaken. De Reiziger treft overal nog al gastvrije menschen en goede middagmalen, die zeer afsteken tegen de armoede dezer streken. - Op de terugreis haalt hij nog deze en gene omstandigheden, b.v. in Upsala de geschiedenis dier stad, na.
De stijl is goed, en leest zeer gemakkelijk.






{==130==} {>>pagina-aanduiding<<}

Eenvoudig Verhaal, van de naar Frankrijk weggevoerden der voormalige Haagsche Oranje Gardes. te Woerden, na den noodlottige 24 Nov. 1813, gevangen genomen. door een derzelven beschreeven. In 's Gravenhage, bij H.C. Susan en Zoon. In gr. 8vo. 97 Bl.

Dit eenvoudig verhaal zou geen onaangenaam of onbelangrijk stuk ter lezing zijn geworden, indien eene geoefender en beschaafder pen het had opgesteld. En in allen gevalle is het jammer, dat de man, schoon hij zijne onbedrevenheid openhartig erkent, nogtans niet besloten hebbe, den een of ander uit te noodigen, om de volstrekt vereischte beschaving aan hetzelve te besteden. Van den kant van stijl en taal is het nu beneden alle kritiek. Anders geeft de Schrijver blijk van een goed geheugen, natuurlijk verstand, en zekere vlugheid van geest en pen, waar, bij behoorlijke opleiding, ligt iets beters van te maken ware geweest. De inhoud is eene aaneenschakeling van jammer en ellende, waaronder de meesten bezweken zijn. - Des morgens na de inneming van Woerden uit den slaap opgewekt en te wapen gesneld, nam hij, voor overmagt wijkende, met twee zijner makkers de vlugt in eene schuur, vanwaar honger en dorst den Schrijver dwongen een' kleinen uitstap te doen, die, hoe zeer voor het oogenblik gelukkende en verkwikking voor allen aanbrengende, toch misschien aanleiding gaf, dat hun verblijf welhaast werd opgespoord. Nu werden zij, onder vloeken en tieren, gevangen genomen, uitgeschud, mishandeld, om vervolgens naar Utrecht, naar Gorcum en zoo al verder gebragt te worden; waarbij het loopen hun, uit hoofde van het stijve boeijen en zamenkoppelen van den geheelen, toenemenden hoop, ten uiterste moeijelijk viel, het rusten in akelige verblijven niet beter ging, en het honger en dorst lijden tot flaauw wordens toe werd gedreven. Men kan zich, inderdaad, haast niet verbeelden, dat een beschaafd, Europeaansch land het tooneel is, waar sommige der beschrevene vertooningen plaats hebben; inzonderheid te Arras, de stad hunner eigenlijke gevangenis, waar zij in hunne toegewezene verblijven door een' hoop boeren gaaf uitgeplunderd en met deerlijke slagen mishandeld werden, zonder dat hierover eenige bestraffing
of

{==131==} {>>pagina-aanduiding<<}
dergelijke plaats had. Om hunne ellende te vermeerderen, verkeerden zij den meesten tijd in vreeze, om elk oogenblik, of althans eenmaal, met den kogel ter dood gebragt te zullen worden. Tusschenbeiden nogtans, voor het minst gedurende den marsch, komen ook gunstiger omstandigheden voor, vinden zij vooral bij landgenooten dikwijls troost of lafenis, en moesten wij zelfs wel eens lagchen om koddige tooneelen.
Als voltooijing van de geschiedenis des onderdrukten en bevrijden Nederlands is, dus, dit stukje niet zonder gewigt. Zoo de haat en vrees voor de Franschen nog eenige bevestiging noodig hebbe, zij is hier mede te vinden. Indien dit, in het bijzonder, het lot der krijgsgevangenen bij dat model van alle beschaving zij, dan durven wij elken braven soldaat gerustelijk raden, zich liever dood te vechten, dan ooit in hunne handen te vallen.
Wij laten hier, ter betere kennis, een deel volgen van 's mans eigene slotrede: ‘Ziet daar waarde lezer! het Eenvoudig Verhaal van de gevankelijke weggevoerden voormalige Haagsche Oranje Gardes, vergun den schrijver uwen aandacht te herrinneren, dat hij een lijst heeft opgegeven van hun die te Breda, in de gevankenis waaren, en hooger zijn opgezonden welke met elkanderen Agt-en-dertig waren, Zeven-entwintig Hagenaren, en Elf Boeren, nu volgt hier een lijst van hun, die na zoo veele rampen geleden te hebben; en drie-en-twintig weken als gevangenen onder de handen hunner woedende vijanden zuchten, en in een-en-twintig onderscheiden gevankenissen zijn opgesloten geweest, die twintig dagen, geboeid en gebonden, een-en-sestig uuren, zonder eenig spijs of drank onder het geleiden der Gendarmes te paard, en op sommige transporten daar bij vergezeld van grooten honden, even als redelooze dieren zijn voortgedreeven, en hoe ziek en zwak zij waren door felle slagen, met de blote kling op de rug, gedwongen wierden, waar onder sommige bezweeken, door vermoeijenissen en felle koude, vergezelt van de onreinheid en besmettelijke stank van veele gevangenissen, honger en gebrek, zeer veelen in de hospitaalen geraakten.’ - Van deze 38 man zijn slechts 15 behouden in het vaderland teruggekeerd!






{==132==} {>>pagina-aanduiding<<}

Bij den Dood en ter Gedachtenis mijner teederbeminde Gade, ontslapen in den jeugdigen leeftijd van 22 jaren. Door Mr. B.H. Lulofs. Te Groningen, bij J. Oomkens. 1818. In 8vo. 23 Bl. f :-5-8

Wie Dichter is, stort gaarne zijne aandoeningen in verzen uit. En is het ook geen loutere drang der natuur, zoo is het misschien toch goed, zich, bij het maken van treur- en lofdichten, eene poos geheel met het verlorene bezig te houden, ten einde regt uit te weenen, regt gemeenzaam met het verlies te worden, en den tijd vooruit te snellen, die den rouw in welgestelde harten niet dooft, maar verzacht en veredelt. Borger heeft ons nog onlangs een aantal schoone regels, als de vrucht van zulk eene inspanning, of liever ontspanning, gegeven. Lulofs volgt hier zijn voorbeeld na.
Men mag in zulke gelegenheidsstukjes met grond veel waar gevoel verwachten. Wanneer de vervaardiger maar eenigzins door Apollo en de Muzen begunstigd is, dan zal de lezer, door medelijden terstond gunstig gestemd, onmisbaar door hem worden medegesteept. En wij betuigen gaarne, dat dit ons geval met deze stukjes is geweest. De eenvoudige beschrijving der zaak, vele regt melankolieke beelden, een zeker doodsch waas, niet zonder Ossiaansche verhevenheid, deden ons waar genoegen.
Doch van den kant der eigenlijke kunst behoort men, onzes oordeels, niet gestreng te zijn. Een Dichter in zulke omstandigheden is minst van allen fijne schaver. Hij wil de naauwkeurige, waarachtige uitdrukking van zijn gevoel om geene vloeibaarheid, geene harmonie, geenen bijzonderen vorm, hoe aanprijsselijk ook, immer ten beste geven. Hij volgt den stroom zijner gewaarwordingen, de aantokkeling zijner behoeften, de rigting zijner invallen (zoo men ons deze uitdrukking vergeven wil), en schildert zichzelven ook in die eigenaardige trekken, welke zijn karakter als van nature aankleven.
Wij wenschen, daarom, even zoo min eene eigenlijke kritiek van dit boekje te geven, als wij dit werk des Hoogleeraars in het licht van model willen hebben beschouwd.

{==133==} {>>pagina-aanduiding<<}
Men leze het voor zijn gevoel, met deelneming, in een gepast uur; en er is geen twijfel aan de goede werking. Althans wij vleijen ons, dat eene of andere bijzonderheid, zij moge dan al opmerkzaamheid baren, den stroom van het medegevoel zoo zeer niet hinderen zal, of hij hervat spoedig zijnen ouden loop; weenende met den weenenden, en gaarne het hart verheffende boven deze aardsche wisselvalligheid, om in den Hemel te wonen.
Het zijn VIII stukjes in verschillende maat en trant. In No. 2 zijn vele fraaije trekken, desgelijks in 4 en anderen, vooral ook 7. Daarentegen behaagt 3 ons minder. Bijna zou men zeggen, dat het in een oogenblik vervaardigd was, dat de rouw in eene soort van waanzinnigheid overgaat.
Zie hier eenig voorbeeld uit het door ons geprezene No. 4. Wij geven het te liever, omdat rijmelooze hexameters ons anders meestal niet behagen.

Ach! wat waart Ge eens aanminnig, o Gij, die daar koud nu ter neer ligt! 
Dierbre, onvergeetlijke Gâ! Gij bloeide, als de Roos op de bergen, 
Die, in den glans van de Zon en omsuisd van den adem der Lente, 
Fier op den rijzigen stengel het blozende hoofd naar omhoog heft. - 
Neen, dit is niet uw beeld! Gij prijkte, als de Lelie der dalen, 
Wen ze in het sneeuwkleed der onschuld, bepareld met dauw van den Uchtend, 
Maagdlijk, bij Zefijrs gelispel het kwijnende hoofd naar den grond buigt. - 
Lieflijkheid stroomde om U heen, als het Licht. - Uw harte was teeder. 
Blank uwe Ziel, als de sneeuw, die, in 't dennewoud nedergezegen, 
Nog door geen' voetstap bezoedeld, haar donsige vlokken ten toon spreidt. 
Minzaam waart Gij en zacht, als de Ure des zomerschen Avonds, 
Die van den wolkloozen hemel, met goud en met Rozen bepurperd, 
Neerdaalt, en over de zwijgende velden haar schaduwen uitbreidt. 




J.J.G. Scheller's Aanleiding tot eene taal en oordeelkundige Verklaring van de Schriften der Ouden, enz. Tweede, vermeerderde Uitgave. Te Leiden, bij A. en J. Honkoop. 1818. In gr. 8vo. f 3-12-:

Indien men onpartijdig en opregt oordeelen wil, dan kan

{==134==} {>>pagina-aanduiding<<}
men voorwaar niet ontkennen, dat de Duitschers zeer veel hebben toegebragt tot de voorbereiding en daarstelling eener over het algemeen veel verbeterde manier van onderwijs op de Latijnsche scholen. Scheller staat met volle regt en luister aan het hoofd dier verdienstelijke mannen. Deze eer komt hem toe, al had hij nooit iets anders geschreven dan deze Aanleiding. Naarmate nu dit werk in het bijzonder eenen weldadigen invloed gehad heeft op genoemde manier van onderwijs, naar die mate verdient de eerste Vertaler onzen dank, welken wij openlijk toebrengen aan den Heer h. bosscha, aan wien de Latijnsche scholen in meer dan één opzigt veel verpligting hebben. Deze heeft de Aanleiding van scheller reeds vóór een aantal jaren in het Nederduitsch vertaald en met eenige aanmerkingen verrijkt, en door die vertaling de nuttige lessen en wenken van den braven Duitscher meer ter algemeene kennis gebragt. Scheller bekent zelf, in zijne Voorrede, dat dit werk slechts eene proeve is, en niet voor iets volledigs of volmaakts moet worden aangezien. Dit is wel eigen aan bijna alle menschelijke geschriften, maar onafscheidelijk van alle geschriften over de verbetering van het onderwijs. Het is onzen Schrijver als 't ware uit de pen gevloeid. Vanhier, dat overal de denkbeelden niet in eene juiste orde zijn uiteengezet, en men eenige herhalingen van dezelfde zaken ontmoet. Anderen mogen zich daarover verwonderen, wij verwonderen er ons niet over. Wanneer iemand met geheel zijn hart, met zijne gansche ziel en alle zijde gedachten het hem toevertrouwde onderwijs omvat, en, door ondervinding geleerd, in dat onderwijs van tijd tot tijd verbeteringen maakt, aan hetzelve dagelijks eenige nadere wijziging geeft, dan wordt hij eindelijk zoo geheel vervuld met den geest der gansche zaak, de denkbeelden overstroomen hem zoodanig van alle
kanten, dat hij veel moeite heeft om als beschouwer op te treden over iets, aan welks werkdadige uitoefening hij het beste deel zijns levens toewijdt. - Het ontbreekt ons niet aan aanmerkingen over deze en gene stellingen, voornamelijk betreffende hetgeen de Heer scheller over het Grieksche onderwijs zegt, waarin hij ons het minst bevalt; met dat alles, evenwel, is en blijft deze Aanleiding een zeer aanbevelenswaardig boek aan allen, wien het te doen is, om de jeugd, door

{==135==} {>>pagina-aanduiding<<}
een grondig onderwijs, op te leiden tot de kennis van en te bezielen met den geest der Ouden.
Tot getuigenis van de goedkeuring, waarmede dit werk door onze landgenooten ontvangen is, strekt ook deze vermeerderde herdruk, bezorgd door den Middelburgschen Rector epkema. Deze vermeerdering bestaat in eene Voorrede en eenige Aanmerkingen, gevoegd bij die van den Schrijver en eersten Vertaler. Wij gelooven gaarne hetgeen de Heer epkema zegt, dat zijne aanmerkingen uitgebreider en menigvuldiger hadden kunnen zijn; maar gelooven tevens, dat dezelve hier en daar juister en gewigtiger hadden kunnen wezen. Zoo missen wij b.v. bl. 258 en 263. een gezond kritisch oordeel. Scheller had, bl. 258, gesproken over het veranderen der onderscheidingsteekenen, waardoor vele plaatsen der Ouden dikwijls uitnemend kunnen verbeterd en verklaard worden. De Heer epkema bevestigt dit door een allerongelukkigst gekozen voorbeeld uit ovid. Amor. III. 9.

Vive pius, moriere pius. Cole sacra, colentem 
Mors tamen a templis in cava busta trahit. 


Hij las die Elegie met een' zijner leerlingen. Deze hield bij dit vers op, en zeide: Dat deugt vast niet. De Rector antwoordde: Verander de interpunctie dus, en het zal goed zijn:

Vive pius, moriere; pius cole sacra, colentem 
Mors tamen a templis in cava busta trahit. 


Wij beroepen ons hier op de trouw, niet van Goden en menschen, maar op die van alle oordeelkundigen, of de plaats van ovidius in den onderhavigen zin ooit iets anders beteekenen kan, dan: Leefvroom, gij zult met al uwe vroomheid sterven. Vereer het heilige, de dood zal u met al uwe vereeringen wegrukken. Ovidius gebruikt twee stellingen: vive pius en cole sacra; twee tegenstellingen: moriere pius en colentem mors trahit. Pius cole sacra is overtollig in dezen zin. Een Romein, qui sacra colit, is reeds pius.
Even ongelukkig is het andere voorbeeld. De leerling begreep niet, wat ovid. II. Metam. 822. zeggen wilde met het woord ungues.

Illa quidem recto pugnat se attollere trunco. 
Sed genuum junctura riget, frigusque per ungues 
Labitur, et pallent amisso sanguine venae. 



{==136==} {>>pagina-aanduiding<<}

Toen den Heere epkema was ingevallen om inguen te lezen, begreep de leerling het terstond. Maar de plaats is zeer goed, en kan uitmuntend verklaard worden. Ovidius zegt zeer natuurlijk, dat de koude door de nagels aankwam, omdat de uiterste deelen van het ligchaam daardoor het eerst bevangen worden. N. heinsius verwerpt met regt eene andere lezing artus, welke nog oneindig beter was dan inguen, en haalt eene gelijke plaats aan uit lucretius. Ungues zijn de summa, Graec. τὰ ἄκρα. Bekend is het Medische in febri summa frigent, hetwelk in den Aphorismus van hippocrates τὰ ἄκρα is. Vergelijk wagner ad Alciphr. Ep. II. II.
De Voorrede van den Heer epkema bestaat in een verslag van de Schrijvers van de gouden eeuw, met opgave van de beste drukken en uitgaven. De Heer van kampen heeft een dergelijk verslag gegeven voor zijne Zedekundige Schoonheden, hetwelk ons, om meer dan ééne reden, beter bevalt. Grootelijks verwonderde het ons, de Tristia van ovidius, naar de uitgave van j. verburg, voor schoolgebruik te zien aanbevelen.
Wij hebben ons gevoelen over den Uitgever vrijmoedig gezegd, en wenschen, dat het werk van den Heer scheller in veler handen moge komen.





Latijnsche Spraakkunst, ten dienste van eerstbeginnende Leerlingen, door J.S. Swaan, Rector der Latijnsche Scholen te Hoorn. Te Hoorn, bij J. Vermande. 1817. In gr. 8vo. 102 Bl. f 2-:-:

De arbeidzame swaan, door meer dan een volksboek reeds met lof bekend, maakt zich door dit zijn werk voor eerstbeginnenden in het Latijn op nieuw verdienstelijk. Zijn opstel is voldoende en bevattelijk. Hij heeft scheller, bröder en gueroult met vrucht gebruikt, en schikt deze zijne Grammatica, om den leerling tot het gebruik der meer uitvoerige van vossius of scheller voor te bereiden. Hetgeen deze Spraakkunst bijzonder aanbeveelt, zijn de daar achter gevoegde Tabellen voor het declineren en conjugeren, welke, wanneer de leermeester alvorens de aangewezene errata in dezelve doet verbeteren, volkomen aan het oogmerk zullen beantwoorden. Wij willen dus gaarne de aandacht der onderwijzers in de Latijnsche taal op deze Spraakkunst mede helpen vestigen.

In het Meng. van dit No. bl. 112. reg. 12 tot 14. moet aldus gelezen worden: ‘Deszelfs los weefsel maakt het zoo ligt, dat de drijvende stukken ongeveer een vijfde gedeelte van hun ligchaam boven het water verheffen.’ - En reg. 25, voor zomerstilstand, zomerstand.



{==137==} {>>pagina-aanduiding<<}

Boekbeschouwing.

Nieuwe Verhandelingen van het Genootschap ter verdediging van den Christelijken Godsdienst tegen deszelfs hedendaagsche Bestrijders. Voor den Jare 1816. In den Haag, bij de Erve J. Thierrij en C. Mensing en Zoon. In gr. 8vo. Behalve het Voorwerk, 432 Bl. f 3-15-:

Onder dezen titel ziet nog een ander boekdeel het licht, en is bij ons ter tafel, om ook daarvan spoedig verslag te doen aan onze Lezers. Wij geven aan dien bundel van des Genootschaps Verhandelingen voor den jare 1816 den voorrang, in welken de Aanspraak van den Hoogleeraar royaards voorkomt, ter opening der vergadering, en de beide Antwoorden, betrekkelijk het gebeurde op den eersten Pinksterdag, gevonden worden.
De Voorzitter vond goed, naar aanleiding van des Genootschaps doel en titel, te spreken over de vrage: Waarom verdedigen wij de waarheden van den Christelijken Godsdienst? en, afgaande op het genoegen, welk ons het lezen dier keurige Rede aanbragt, durven wij ons verzekerd houden, dat zij aan de Vergadering, die zich, onder hooge begunstiging des Konings, tot het gezegde gewigtig einde op nieuw onledig hield, in meer dan éénen zin de aangelegenheid van hare bemoeijingen heeft doen gevoelen. Intusschen wij mogen niet daarbij toeven, terwijl de inhoud van een tweetal uitvoerige Verhandelingen wel het meest onze aandacht vordert. Zij behelzen het denkbeeld, hetwelk men van de uitstorting des Heiligen Geestes op den eersten Pinksterdag te vormen heeft, en het daarop gegronde bewijs voor de waarheid en Goddelijkheid der Evangelieleer.
De eerste, van den Eerw. c.h. metger, Leer-
{==138==} {>>pagina-aanduiding<<}
aar te Dijkhuizen en Nieuwstad-Gödens in Oostvriesland, is met goud, de andere, van den Eerw. k.c. seltenreich, Predikant te Werensdorf, bij Hubertusburg, in het Koningrijk Saksen, met zilver bekroond. Hartelijk wenschen wij het Genootschap geluk, dat hetzelve zich in staat bevond, der vaderlandsche Kerke den arbeid te mogen aanbieden van elk' dezer verdienstelijke en lofwaardige Mannen; hartelijk verblijden wij ons, voor de zaak des Christendoms, over de uitgave dezer bij uitnemendheid bewerkte Antwoorden: maar evenzeer bedroeven wij ons, dat, in dezen wedstrijd voor Evangelische waarheid en Goddelijkheid, het eermetaal van den eersten en tweeden rang door Leeraren, die geene Nederlanders zijn, werd weggedragen. Dit moge de onzijdigheid des Genootschaps vereeren; dit moge voldingen, dat Duitschland, waar het onkruid, dat de Evangelische waarheid te verstikken dreigde, gezaaid werd en weligst opschoot, tevens Mannen voedt, die zich tot deszelfs verdelging benaarstigen: maar het vaderlandsch gevoel ontwaart toch noode, dat onze Godgeleerden bij dezen kamp of stilzaten, of moesten onderdoen voor dezen en genen hunner naburen. Doch ter zake. Zeer in het breede loopt iedere dezer Verhandelingen uit; dan ook hierdoor mogten zij niet vermijden in herhalingen te vervallen, gelijk metger (bl. 22) niet af kon te voorzien, dat zulks, bij zijne bearbeiding althans der stoffe, te gebeuren stond. Meer bijzonder is hij volledig, en ook regtzinnig, in den ouden zin des woords (*), in de bedoelde ontwikkeling ‘wegens het denkbeeld aangaande de uitstorting van den H. Geest.’ Te dezen onderscheidt zich zijn werk van

{==139==} {>>pagina-aanduiding<<}
dat van zijnen kundigen Mededinger, die ons daarentegen toeschijnt zich ruim zoo veel benaarstigd te hebben op het uitleggen der H. Schrift en den betwisten zin van hare woorden.
Gaarne deelden wij aan onze Lezers den beknopten inhoud der voorkomende stukken mede; dan, ons bestek gebiedt daarvan af te zien. Om de gelijkheid der stoffe zullen wij dus het tweetal Verhandelingen tevens doorloopen, iets van de onderscheidene bewerking aanwijzen, en wenken geven nopens den inhoud, genoegzaam, zoo wij hopen, voor Christenen, om hun een denkbeeld te doen vormen omtrent dit werk, dat onze aanprijzing niet behoeft, maar wel verdient, bovenal bij het Hervormd Kerkgenootschap.
In zijne Inleiding ontvouwt metger de gronden der verschillende denkwijzen over de heilige waarheden in het algemeen, over de buitengewone uitstorting van den H. Geest in het bijzonder. Men weet toch, met welke schaamtelooze stoutheid en listige scherpzinnigheid eichhorn, herder, ammon, paulus, en een aantal andere Duitsche Neologen, zich verpijnd hebben, het wonderdadige en Goddelijke der groote Pinkstergebeurtenis natuurkundig te verklaren, en de woorden, vooral van Lukas, alzoo te verwringen, dat, volgens zijn verhaal, de Apostelen in geestdrift alleen de prediking van Jezus zouden aangevangen, maar niet gesproken hebben in vreemde talen. Zij, namelijk, door een gewoon onweder en electrisch verschijnsel opgewonden en bemoedigd, zouden dus, met waarlijk onverstandigen ijver, begonnen zijn de Opstanding en Hemelvaart des Gekruisten aan te kondigen, en, te gelijk met hunnen aanhang van Galileërs, over die groote werken Gods te spreken in den Galileschen tongval, of wel in het Grieksch en Latijn, kortom in eenige hun eigene taal, onderscheiden van die in den Tempel der Joden geheiligd was bij den Eerdienst.
Zonder dusdanige Inleiding, merkt dadelijk de Eerw. seltenreich in het begin zijner Verhandeling op,

{==140==} {>>pagina-aanduiding<<}
dat de Christelijke Godsdienstleer dit eigenaardige heeft, dat zij op geschiedkundige waarheid en gezonde uitlegging der Schriften rust. Vandaar begint hij dadelijk, met de voorafgegane Godspraken, bijzonder die van Joël, Joannes den Dooper, en de beloften van den Heiland zelven, te toetsen, als bewijzen van hetgene te gebeuren stond; waarna hij het eerste deel van zijnen arbeid vervolgt met de overweging, eerst van hetgene Lukas, daarna van hetgene Paulus, en de Schrift doorgaans, zoo over de uitstorting als gaven van den H. Geest, vermeld hebben. Het gevoelen van andersdenkenden ontzenuwt seltenreich, of in den loop van zijn werk, of onder hetzelve in noten, ook wel tot aanhalingen gebezigd uit storr en anderen, die de zaak in geschil bevorens bepleit hebben in Duitschland.
Metger, op zijne beurt, ofschoon hij ook in zijn eerste deel den leiddraad volge van het verhaal in de Handelingen, en de tegenpartij waardiglijk bestrijde, staat voornamelijk stil bij, en drukt het denkbeeld van met den H. Geest vervuld worden; weidende daarna uit, zoo over de gave der talen, als over de zekerheid van het gebeurde.
Meerdere overeenkomst in de bewerking van het verlangd betoog laat zich ontdekken in het tweede deel der beide Verhandelingen, door metger het uitvoerigste bearbeid. Eerst kenteekent hij de verhooging van Jezus en de vestiging der Christelijke Kerk, als het groote doel der uitstorting van den H. Geest: en, terwijl deszelfs buitengewone gaven en Goddelijk medegetuigen met de Apostelen dat einde bevorderd en ook bereikt hebben, leidt hij vervolgens vandaar het allezins rondstaand bewijs af voor de waarheid en Goddelijkheid der Evangelieleer. Maar, schoon wij aan de duidelijkheid en klem, waarmede deze voor het Christelijk geloof aangelegene stukken op nieuws door het tweetal waardige Mannen bepleit zijn, volgaarne regt doen, houden wij ons ontslagen, bij deze hunne minder nieuwe dan aangelegene verdediging van en redekaveling over de

{==141==} {>>pagina-aanduiding<<}
Pinkstergebeurtenis, als doorslaand blijk dragende van den vinger Gods, onze Lezers te toeven. Wij kenschetsen beide deze Verhandelingen voor hen voldoende, wanneer wij zeggen, dat zij het aloude gevoelen begunstigen nopens de persoonlijkheid van den H. Geest, en deszelfs deelgenootschap aan het Goddelijk Wezen, welk nogtans Één is; - dat die Geest niet alleen door buitengewone gaven en bedeelingen Jezus Leerlingen ondersteunde, en alzoo hun moed en krachten schonk tot het aanvangen van hunne heilige zending, (gelijk dit elk Christen toestemt) maar dat de Apostelen, (boven hetgene de Schrift, onzes inziens, beslissend leert) door den H. Geest bezield, ten aanzien van hunne denkwijze en hart vervormd, of, in één woord, geheel bewerktuigd werden; - eindelijk, dat de uitstorting en mededeeling van den Geest Gods, begonnen zijnde op den grooten Pinksterdag, altoos door middel van gewone gaven voort, dure, en, afgezonderd van het bestuur der aanbiddelijke Voorzienigheid en den goeden invloed van Christus leere op het harte, den mensch, van nature verdorven en onmagtig, bijstaan zoude tot bekeering en heiligmaking.
Wij halen te meer deze gevoelens der Schrijveren, door hen in het breede behandeld, hier aan, niet om daartegen in het strijdperk te treden, maar dewijl het ons jammert, dat aan die punten des geschils onder de Christenkerk zoo hoog eene waarde gehecht en zoo wijd een veld is ingeruimd in een werk, geschreven tegen het Ongeloof, en deszelfs vermetele ondermijning van de waarheid der Pinkstergebeurtenis en hare onloochenbare gevolgen. Wij mogen toch onze vreeze niet verbergen, dat, zoo als de tijden zijn, waarin wij leven, dusdanige verdediging van Jezus Evangelieleere en Godsdienst, die tot zwakke, althans betwistbare, stellingen der aloude Regtzinnigheid zich uitstrekt, ons toeschijnt voor de hoofdzaak ruim zoo na- als voordeelig te kunnen worden. Immers de Godgeleerde, die twijfelt, of uitlegkundig het Wondergeloof uit den Bijbel door gewrongene verklaring zoekt weg te brengen, laat nimmer zich

{==142==} {>>pagina-aanduiding<<}
overreden, dat de Eenige ware God Drieëenig zij. De toestemming, die eene weinig doordenkende menigte aan die verborgenheid geeft, de heilige eerbied, waarmede geheele Natiën zich hechten aan die voorvaderlijke Kerkleere, doet even weinig bij hem af, als de blinde ijver, waarmede elders Volk bij Volk het wondergeheim der Transsubstantiatie met alle opregtheid aankleeft en zich te gelooven inbeeldt. Eerder, dus, dan zijn zegel te hechten aan gevoelens, door zijne Rede wedersproken, begunstigt hij denkbeelden en verklaringen der Schrift, hoedanige een hesz, een hesselink en aantal andere Mannen hebben aan de hand gedaan. Wederom, hoezeer wij toestemmen, dat de Apostelen den bijstand uit den Hemel noodig hadden, en in alle waarheid moesten geleid worden, als op het Pinksterfeest door al het uitwendige en door de gave der talen, daarna bij de roeping der Heidenen door de openbaring aan Petrus, en in andere menigerlei toestanden, volgens getuigenis des Bijbels, gebeurde; waarom dan, vragen wij, daalt men af tot hetgene eene geheimzinnige bewerking onderstelt, tot eene aanblazing of ingeving, die louter gegist wordt? Voor hen, en ook voor den Heiland, die vóór en na zijne Opstanding hen vormde, door zijne Hemelvaart voldong een geestelijk Koning te zijn, is, naar onze meening, ruim zoo vereerende, war de Hoogleeraar van hengel betoogd heeft ‘nopens den invloed van der Apostelen karakter en bijzondere denkwijze op hunne schriften.’
Eindelijk, zoo wij het aan Christelijken ootmoed en boetvaardigheid kunnen toegeven, dat aanzienlijke vaderlandsche Gemeenten, op elken dag des Heeren, schoon in eene vreemde tale, biddende belijden, ‘que nous sommes des miserables pêcheurs, conçus et nês dans l'iniquité et corruption, enclins au mal, incapables de faire aucun bien,’ wij houden het nogtans daarvoor, dat eene overdrevene leer van 's menschen zedelijke onmagt en verdorvenheid der nature, waartegen men de voortdurende werking van den H. Geest

{==143==} {>>pagina-aanduiding<<}
op verstokte en daarna op getroffene harten inroept of noodig keurt, niet kan nalaten, tot mysticismus, geestdrijverij en andere gevaarlijke dwalingen henen te leiden. Althans de verdediging daartegen van den Heer metger is wel verre van voor ons duidelijk te zijn en alle zwarigheid weg te nemen (*). Trouwens wij vleijen ons, dat onze Landgenoot, de Hooggel. borger, die zeer onlangs bij teyler's Godgeleerd Genootschap over eene hiertoe betrekkelijke Prijsvrage het Eermetaal wegdroeg, het onbestaanbare voldingen zal van het geheimzinnige met eenen Godsdienst, van den Hemel geopenbaard en aan de wereld geschonken. - Wij vergenoegen ons met deze wenken; en, doordrongen van het gewigt des hoofdinhouds dezer Verhandelingen, eindigen wij met onzen dank en warme bede, dat dit werk, onder den Goddelijken zegen, bevorderlijk zijn moge, om
te voorkomen, dat Neologie of Ongeloof bij ons wortele in Kerk en Vaderland!






{==144==} {>>pagina-aanduiding<<}

Pars Theologiae Christianae theoretica. In compendium redegit Hermannus Muntinghe. Editio secunda, priore correctior. Tomus I, comprehendens ipsam religionis Christianae doctrinam. Groningae, apud J. Oomkens. 1818. 8vo. maj. 320 pag. f 2-8-:

De Hoogleeraar muntinghe geeft hier het eerste deel van zijne bespiegelende Godgeleerdheid. Het behelst de Godsdienstleer zelve, terwijl wij in het andere deel te verwachten hebben eene geschied- en oordeelkundige beschouwing der voornaamste geschillen over die leer. Dat dit de inhoud van het tweede deel zijn zal, wordt ons hier wel niet berigt, zullende de voorrede en de opgave van den inhoud eerst bij het tweede deel uitkomen; maar wij kunnen dit uit de eerste uitgaaf opmaken, in welke het tweede gedeelte de gemelde beschouwing behelst. Daar wij niet weten, wanneer dat gedeelte uitkomen zal, willen wij naar hetzelve niet wachten, om het eerste aan te kondigen. Deze tweede uitgaaf, dan, is, volgens den titel, verbeterd, of, eigenlijk, meer van fouten gezuiverd, dan de eerste. Dan, onder dit zedig opschrift, krijgt men eene geheel veranderde, en, van het begin tot het einde, omgewerkte uitgaaf; zoodat de veranderingen met geene mogelijkheid afzonderlijk, voor de bezitters der eerste uitgaaf, zouden kunnen gedrukt worden. Trouwens, schoon de denkbeelden des Schrijvers, hoofdzakelijk, dezelfde gebleven zijn, heeft hij in derzelver voordragt, in splitsing, schikking, uitlating en bijvoeging, zoo veel veranderd, dat er zeer weinige paragrafen zijn, die men, bij vergelijking der beide uitgaven, dezelfde zal vinden, en mogelijk wel geen één: want stuk voor stuk hebben wij ze niet vergeleken. Deze zeer groote verandering bij de tweede uitgaaf zal wel niet aangenaam zijn voor de meeste bezitters der eerste; maar het doet des Schrijvers werkzaamheid zeer veel eer aan, dat hij se-
{==145==} {>>pagina-aanduiding<<}
dert het jaar 1801, toen hij dat werk voor de eerste reize liet drukken, de hand gedurig daaraan heeft gehad, en wij twijfelen niet, of ieder onbevooroordeeld en bevoegd regter zal deze, zoo merkelijk verbeterde, uitgaaf met dankbaarheid ontvangen. - Wij verwachten in het tweede deel, hetwelk met het tweede boek in de eerste uitgaaf, wat den inhoud
betreft, overeenkomen zal, niet minder veranderingen, wanneer wij bedenken, hoe ver de losbandigheid in denken en schrijven, over al wat niet alleen de leerstukken van onzen Godsdienst, maar ook het waarlijk Goddelijke in denzelven en in de gewijde Schriften betreft, gegaan is, sedert het begin dezer eeuwe, in het naburig Duitschland.
Dit zij, in het algemeen, genoeg over het onderhavig werk! Hetzelve is, reeds volgens de eerste uitgave, met zeer veel roem bekend, en ook in veler handen. In bijzonderheden te treden omtrent den aard zelven van het werk, of ook den stijl van den Schrijver, zou, dunkt ons, overtollig zijn. Wij besluiten dus met den wensch, dat de Hoogleeraar en bij zijne leerlingen, en bij vele anderen, met en van dit op nieuws bearbeide werk veel nut stichten en beleven moge!





Historia religionis et ecclesiae Christianae, magnam partem ad formam compendii Schroeckiani in usus lectionum adumbrata ab Hermanno Muntinghe. Groningae, apud J. Oomkens. 1818. 8vo. maj. XVI et 343 pag. f 2-16-:

Dat de kennis der Kerkelijke Geschiedenis voor den Christenleeraar van het grootste belang, ja van een onontbeerlijk nut is, behoeft geen betoog: en niemand kan het anders dan zeer gepast vinden, dat, volgens de wet op het hooger onderwijs, niet alleen alle jaren, aan de Hoogescholen, lessen over dat vak van studie moeten gegeven worden, maar ook, dat, bij het ver-
{==146==} {>>pagina-aanduiding<<}
leenen van den graad van Kandidaat in de Theologie, welke voor ieder, die zich bij de Hervormden aan den predikdienst toewijdt, noodig is, het daartoe vereischte examen ook over de Kerkelijke Geschiedenis loopen moet, Een kort begrip dier geschiedenis, zoo als het onderhavige, komt dus regt van pas. Vele verdiensten heeft, wel, het met allen lof bekende leerboek van jablonski, over dit onderwerp, door stosch vervolgd. Dan, daar het, volgens eene aloude gewoonte, de Kerkelijke Geschiedenis, naar iedere eeuw afzonderlijk, behandelt, en deze splitsing, in meer dan één opzigt, ongeschikt is, heeft de beroemde Duitsche Geleerde schroeck tot eene betere bestudering dier geschiedenis uitnemend veel toegebragt, door dezelve tot grootere tijdvakken te brengen, in welke men iedere bijzonderheid veel beter in derzelver geheel kan overzien. Naar aanleiding, nu, van deszelfs kort begrip, heeft de Hoogleeraar muntinghe dit zijn werk tot gebruik bij de akademische lessen vervaardigd, zoo, dat hij overal, waar hij het noodig oordeelde, zijnen eigenen weg heeft ingeslagen. Wij vinden dit Latijnsch kort begrip tot deszelfs oogmerk volkomen geschikt, en prijzen het met volle ruimte aan, niet alleen voor Studenten in de Godgeleerdheid, maar ook voor Predikanten, die aldaar, in een kort bestek, het voornaamste zullen vinden, wat tot dat onderwerp behoort, en in de beste orde voorgedragen.
In de inleiding wordt gehandeld over het nut, de bronnen, de geschiedenis en de geschiktste behandeling dezer studie; welke vervolgens in het werk zelve gebragt wordt tot vier tijdvakken. Het eerste loopt van Christus geboorte tot op Konstantijn den Grooten; het tweede, vandaar tot op Karel den Grooten; het derde, tot op de Hervorming; het vierde, tot op het begin der negentiende eeuw. Ieder tijdvak wordt, voorts, afgedeeld, niet volgens iedere afzonderlijke eeuw, maar volgens de in hetzelve voorkomende zaken; schoon de tijdsorde overal behoorlijk in acht genomen wordt. Ten

{==147==} {>>pagina-aanduiding<<}
slotte worden eenige gevolgen of leeringen uit de beschouwing der Kerkelijke Geschiedenis getrokken, welke wij, om derzelver belangrijkheid in onze dagen, kortelijk, en tot eene proeve uit dit werk, willen opgeven.
1. In het midden der godsdienstige verschillen behoort men de menschlievendheid uit te oefenen. De historie leert ons, immers, hoe nadeelig en schandelijk de uitwerkingen zijn van twisten, zonder menschlievendheid gevoerd.
2. Die genen, die omtrent vele leerstukken verschillend denken, kunnen het omtrent deugd en godsvrucht volkomen eens zijn. De geschiedenis, toch, der godsdienstige verschillen leert, dat men wel eens, als de slechtste der ketters, menschen heeft gebrandmerkt, die, hoezeer zij in sommige stukken grovelijk dwaalden, in deugd, echter, en godsvrucht boven hunne regtzinnige beschuldigers uitmunteden.
3. Wijze mannen kunnen verscheidene en voortreffelijke vruchten opzamelen uit de schriften zelfs der bestrijders van de Christelijke leer, welke, vooral, gelegenheid geven, om de fouten beter in te zien en te verbeteren, die men begaat in de behandeling van zaken, tot den Godsdienst betrekkelijk.
4. Hoezeer ook de Godsdienstleer groote vorderingen in volmaaktheid moge gemaakt hebben, blijven er, echter, niet weinig menschelijke uitvindingen over, die van den Godsdienst beter afgescheiden waren. Het bederf in de leer is uit menschelijke bijvoegsels ontsproten. Deze leer tot hare oorspronkelijke eenvoudigheid meer en meer terug te brengen, is een werk, aan de beminnaars van den Godsdienst, en vooral aan deszelfs Leeraars, opgelegd.
5. De Christelijke Godsdienst heeft ontelbare en zeer groote weldaden aangebragt; zoo als de verlichting van het verstand over allerbelangrijkste zaken, de verbetering der zedekunde, meerdere reinheid in de zeden,

{==148==} {>>pagina-aanduiding<<}
groote bevordering van menschenliefde, en wat dies meer zij.
6. Die Godsdienst zou den menschen nog veel meer heil aangebragt hebben, indien dezelve zuiver gebleven ware, en men van denzelven geen misbruik gemaakt hadde. Al de rampen, die door velen aan den Godsdienst toegeschreven worden, komen alleen, zoo als de Kerkelijke Geschiedenis leert, uit deszelfs bederf en misbruik.
7. De toetstand van den Godsdienst is thans noch voor allerbest te houden, als zijnde voor veel verbetering en zuivering vatbaar, noch voor allertreurigst, als zijnde, vooral na de Hervorming, tot veel grootere volmaaktheid, dan te voren, gekomen.


De Ernstige. Mengelingen ter bevordering van echte kennis en reine deugd, uit den voorraad van Geleerden des vorigen en des tegenwoordigen tijds, bijeengebragt ten nutte van bijzondere personen en vereenigde Leesgezelschappen, door twee Christenleeraren. Iste Stuk. Te Rotterdam, bij M. Wijt. 1818. In gr. 8vo. 106 Bl. f :-18-:

Sinds eenige maanden zagen wij dit Tijdschrift (waarvan zich echter de uitgave aan geen vast tijdperk bindt) met zekere nieuwsgierigheid te gemoet, daar ons toen reeds het voorberigt en eene circulaire in handen kwam, bij welke de medewerking van bekwame mannen gevraagd werd, terwijl de daarbij gemelde namen der twee Christenleeraren, die dit werk hebben opgezet, ons het beste gevolg deden verwachten; welke namen wij echter ongepast oordeelen hier mede te deelen, daar gezegde Heeren niet goedvinden zich alsnog voor het publiek te noemen. Uit het voorberigt bleek, dat dit geschrift een allerlei, en wel meest een godsdienstig allerlei, worden moet, daar men stukken (liefst oorspron-
{==149==} {>>pagina-aanduiding<<}
kelijke en met den naam van den zender geteekend) over allerlei onderwerpen verlangt, en in het bijzonder verklaringen van bijbelteksten, bijbelsche of andere karakters, leerstellige en beoefenende verhandelingen, redevoeringen, ook kerkelijke voorlezingen in letterkundige genootschappen gedaan, stukken behoorende tot de kerkelijke geschiedenis of betrekkelijk tot de Zendeling- en Bijbelgenootschappen, schetsen of welgestelde recensiën van boeken, levensbeschrijvingen, dichtstukken, overdenkingen, verhalen, spreuken, anecdoten, enz. enz. enz. opvraagt. Deze soort van Magazijn alzoo kan zeer veel goeds bevatten; en het zal op den genoegzamen voorraad, dien men ontvangt of zelve bearbeidt, en op de verstandige keuze, wat men al dan niet zal plaatsen, eeniglijk aankomen, of het al dan niet genoegzamen bijval zal vinden, om zich te kunnen staande, en, zonder te lange tusschenpoozen, het lezend godsdienstig publiek aan den gang houden. Zoodanig eene
verzamelplaats, waar menig geleerde het zijne brengt, wordt zeker belangrijk; en wij voeden de aangename hoop, dat hier menig klein, maar belangrijk opstel, dat anders ligt in den lessenaar eenes geleerden liggen blijft, en eindelijk te zoek raakt, zal opgenomen en bewaard worden. Hetgeen wij echter ook de Heeren verzamelaars vooral moeten aanraden, is een oog op het meest lezend godsdienstig publiek, hetwelk door het meer dorre geleerde noch gevoed wordt noch uitgelokt; weshalve wij verlangen, dat het geheel leerzaam en tevens onderhoudend zij, leerzaam en onderhoudend voor iedere klasse van godsdienstigen onder ons, daar geene enkele onder ons zoo talrijk is, dat zij voldoen zou om het werk te doen in stand blijven, en hoe meer hetzelve bevat, hetwelk enkel voor geleerden geschikt is, des te spoediger de aftrek verminderen moet. Dan, wij willen niet vooruitloopen, maar moeten opgave doen van, en ons oordeel zeggen over, hetgeen ons in dit eerste stuk gegeven wordt.
Eene verhandeling over het voordeelige van godsdien-
{==150==} {>>pagina-aanduiding<<}
stige kennis staat op den voorgrond; eene voortreffelijke verhandeling; trouwens, zij is getrokken uit de Leerredenen van blair. Tot eene inleiding, en om ons den geest te doen kennen der Heeren verzamelaars, is dit niet ongepast, en, als eene herinnering aan, en aanprijzing van de lezing en herlezing dier uitmuntende leerredenen, draagt het onze goedkeuring weg; hoezeer wij anders zoo weinig mogelijk, van hetgeen reeds vroeger, en ook in onze taal, gedrukt is, verwachten. - Nu volgt een uitvoerig gedicht: Jezus Christus verheerlijkt op den Berg, reeds vóór vele jaren door a.j. zubli vervaardigd, en aan felix meritis (pelix meritus staat er! Tegen deze en meer andere drukfouten moeten de Eerw. Christenleeraren door eenen goeden Corrector zorgen; want de afwezigheid der pers verschoont zoodanig eene slordigheid niet.) toegewijd, in 1784 herdrukt, en sinds lang wederom geheel uitverkocht, nu door den Dichter veranderd; welke vele veranderingen, zegt de Redactie, niet slechts veranderingen, maar wezenlijke verbeteringen zijn. Het publiek heeft alzoo over de waarde van dit stuk, ook toen het nog onverbeterd was, reeds vóór ons beslist; alhoewel wij twijfelen, of het nu, zelfs verbeterd, wel algemeenen bijval meer zal vinden. - Geleerd is het verhaal of opgave der stellingen van petrus lozelerius villerius, rakende den vrijen wil, Ao. 1616 te Leiden gedrukt, uit het Latijn vertaald door v.g., en hier gegeven als eene bijdrage tot de geschiedenis der leerstellige Godgeleerdheid. Deze stellingen zijn 22 in getal, en maar weinig bekend. De aanteekening over dezen beroemden Godgeleerde van
het begin der 17de eeuw is zoo, als men die verwachten moest van den geleerden en naauwkeurigen m. tijdeman, die dezelve heeft medegedeeld. De gewone lezers in de Leesgezelschappen mogen deze weinige bladzijden overstaan; menig eenen geleerde zijn dezelve welkom. - Eene leerrede over Spreuk. XVII:6. van den Goudaschen Predikant krom volgt nu. 's Mans schrijf- en predikwijze

{==151==} {>>pagina-aanduiding<<}
is bekend, en allezins gunstig bekend; en hoezeer wij het opnemen van leerredenen, geheel zoo als die zijn uitgesproken, niet raadzaam oordeelen voor dit Magazijn, zoo vindt dit echter nu gereede verontschuldiging daarin, dat dezelve gehouden werd ter zeldzame gelegenheid van de Doopbediening aan elf kinderen en éénen volwassenen, (zijnde laatstgenoemde een geboren Jood) en alzoo tevens eene gelukkige proeve is, hoe de Doopbediening bij de Hervormden op gezette tijden meer indrukwekkend en stichtelijk in te rigten. - De Ode: God is liefde, geteekend s.f.j. rau, had hier niet moeten gedrukt worden: de man had er die voorzeker niet toe bestemd. Zij komt ons voor, eene niet zeer wel geslaagde proeve van vertaling of navolging eener Hoogduitsche te zijn, welke wij echter niet bij de hand hebben. Wij houden deze voor eene proeve uit 's mans jeugdigen tijd, hoedanige wij er meerdere zagen in de portefeuille van dezen en genen zijner Akademievrienden, waarin dezelve blijven moeten, omdat de te vroeg gestorvene voortreffelijke man niet goedvond zoodanige opstellen te herzion en te verzamelen. - Het dichtstukje aan bedroefde Ouders, geteekend a.o. Wed. k., is lief, en kenmerkt de welbekende, fijn gevoelende vrouw; van haar is ook de Anekdote: blijkbare zorg eener wakende Voorzienigheid, blijkbaar echt, en eenvoudig verhaald. Vooraf gaat nog een Iets over Gebedenboeken en het openbaar Gebed, (uit het Hoogduitsch) hetwelk opmerking en nadenken verdient, en alzoo deszelfs plaats alhier niet onwaardig is.
Over het geheel meenen wij dan, dat de bijzondere personen en vereenigde Leesgezelschappen, welke de Redacteurs vooral op het oog hadden, geene reden hebben, om ontevreden te zijn over deze eerste proeve, en uit dezelve zien kunnen, dat voor den bijzonderen smaak door verscheidenheid en afwisseling, wordt gezorgd; terwijl het niet missen kan, of meerdere bijdragen zouden bij volgende stukken ruimere keuze, en meerdere gelegenheid, om allen alles te zijn, aan de hand geven.



{==152==} {>>pagina-aanduiding<<}

Waarnemingen over de Genezing der Kankerzweren, door J.P. Westring, Koninglijken Zweedschen Lijfarts. Uit het Zweedsch in het Hoogduitsch vertaald, en met Bijvoegselen vermeerderd van K. Sprengel. Te Leyden, bij J.W. van Leeuwen. 1818. In gr. 8vo. 46 Bl. f :-11-:

Wij zijn het eens met den Leidschen Arts salomon, dat, hoezeer het niet ontbreekt aan weluitgewerkte schriften, zelfs van onze vaderlandsche Geneesen Heelkundigen, over den Kanker, men nogtans omtrent de kennis van den waren aard en de naaste oorzaak dier vreesselijke ziekte niet veel gevorderd is, en derhalve ook tot nog toe geen middel bezit, hetwelk stellig als geschikt kan aangeprezen worden, om den waren of opengebroken Kanker te genezen; dat derhalve ook ieder nieuw middel, door mannen, het vertrouwen waardig, te dien einde aangeprezen, ons behoort aan te sporen, om deszelfs meerder of minder gewigt onbevooroordeeld en naauwkeurig te onderzoeken. Uit dit oogpunt beschouwd, moeten wij den Heere salomon onzen dank betuigen voor de vertaling dezer Waarnemingen over het vermogen van de Goudsbloem tegen den Kanker; waarbij nog is gevoegd een Brief van den Hoogl. k. sprengel aan den Hoogl. osiander te Göttingen, tot de behandeling van den Kanker betrekkelijk. Wij raden mitsdien ook alle onze Kunstbroederen ten sterkste aan, niet alleen dit stukje te lezen, maar ook bij voorkomende gelegenheid de voorschriften van den Heer westring te volgen, ten einde men in staat gesteld worde, het vermogen der gemelde plant in meergemeld gebrek proefondervindelijk te kunnen beoordeelen. In het voorbijgaan moet Rec. intusschen aanmerken, dat hij, tot nog toe geene gelegenheid gehad hebbende, dit middel in waren Kanker te beproeven, hetzelve echter in andere uitwendige gebre-
{==153==} {>>pagina-aanduiding<<}
ken heeft toegediend, doch zonder er eenige buitengewone werkzaamheid van ondervonden te hebben; hetwelk hem evenwel niet zal weerhouden, om, in voorkomende gevallen, deze voor het lijdend menschdom zoo gewigtige zaak nader en onbevooroordeeld te onderzoeken.





Waarneming eener zenuwachtige Ontstekingkoorts, benevens eenige algemeene Aanmerkingen over de Geneeswijze der Zenuwkoortsen; door P.J. Meesters Milius, Med. Dr. en Officier van Gezondheid der tweede Klasse. Te Middelburg, bij de Gebroeders Abrahams. 1818. In gr. 8vo. 26 Bl. f :-7-:

Nadat de Schrijver, bij wijze van eene korte inleiding, heeft getracht het belang aan te toonen, dat de meerkundige Officieren van Gezondheid de gewigtigste van hunne waarnemingen en ziektegeschiedenissen door den druk bekend maakten, gaat hij over tot het mededeelen van eenige aanmerkingen, betrekkelijk het bekende verschilstuk over de leer der complicatiën der Zenuwkoortsen, en derzelver invloed op de genezing derzelven. De Schrijver erkent, dat, uit hoofde van de vele voortreffelijke en uitgewerkte stukken, door de grootste Geneeskundigen daaromtrent uitgegeven, zijn geschrift als overtollig kan beschouwd worden; hij vond zich echter desniettemin aangespoord, zijne waarnemingen dienaangaande bekend te maken, en daardoor nader te bewijzen, dat ook in de Zenuwkoortsen eene antiphlogistische behandeling te pas kan komen, uit hoofde dat sommige Geneeskundigen het tegengestelde beweren, en waaromtrent de Schrijver bijzonder blijft stilstaan bij een geschrift van een' zijner Kunst- en Ambtgenooten, den Heer kerkhoffs, in hetwelk, met verwerping van alle andere geneeswijzen, de prikkelend versterkende methode, als de éénige ware en zekere behandeling der Zenuwkoortsen, aangeprezen wordt.

{==154==} {>>pagina-aanduiding<<}

Wij hopen intusschen, dat het, ten aanzien van dit zoo dikwerf verhandelde twistgeding, omtrent welk de meeste partijen thans vereenigd zijn, tusschen deze Heeren Officieren van Gezondheid tot geene oorlogsverklaring zal komen; terwijl wij onzen Schrijver zouden aanraden, hoezeer wij ten opzigte der zaak zelve, onder zekere voorwaarden, het met hem eens zijn, bijaldien deze strijd onverhoopt tot dadelijkheden mogt overslaan, zich alsdan van betere wapenen te voorzien, dan in zijn geschrift worden aangewend; daar wij niet kunnen ontveinzen, noch in de aangehaalde waarnemingen van den Heer fruyt, noch in die van den Schrijver zelven bij den soldaat p. loos, genoegzame bewijzen gevonden te hebben van het bestaan eens waren typhus bij die lijders, hetgeen hier toch het punt van kwestie zou uitmaken. Wij moeten eindelijk ook zwarigheid maken, ons zegel te hechten aan de hier vermelde behandeling zoo wel, als aan de zamenstelling der medegedeelde voorschriften. Welk een drank toch wordt het, wanneer anderhalve once althaea-wortel op een colatuur van acht oncen water, met bijvoeging van twee drachmen arabische gom en een once conserf van vlier, wordt voorgeschreven? Wat was de indicatie den 12 Mei, daar de Schrijver nog ontstekingachtige toevallen scheen gevreesd te hebben, met het julapium, waarbij acht oneen roode wijn gevoegd werden? En zoude het eindelijk, zoo wel in dit geval, als in alle andere soortgelijke, in welke de Mur. Hydrarg. oxydul. te pas komt, niet raadzamer zijn, dit middel afzonderlijk bij wijze van poeders voor te schrijven, dan, zoo als hier geschied is, twee of drie greinen van hetzelve onder eenen drank van acht a negen oncen vocht te mengen, en uurswijze te laten gebruiken?



{==155==} {>>pagina-aanduiding<<}

Tweede of laatste Reis van Mungo Park in de Binnenlanden van Afrika, mitsgaders een beknopt Verhaal van deszelfs Leven. Uit het Engelsch. Te Dordrecht, bij A. Blusse en Zoon. In gr. 8vo. VIII, 374 Bl. f 3-12-:

Een treurig verhaal van den jammerlijken afloop eener vrij aanzienlijke onderneming, met onbekrompene hand door de Britsche Regering begonnen, eensdeels wel eigen voordeels wille, om zich nieuwe handelswegen te openen, maar ook gewis met het oogmerk, om de aardrijkskundige wetenschap uit te breiden, en de groote vraag te beslissen, waar de Niger, die hoofdstroom der oude wereld, zijne nog onbekende vloeden heenwentelt en uitstort; een vraagstuk, hetwelk reeds aan zoo vele Europeërs het leven gekost heeft. Sedert de oprigting der Afrikaansche Maatschappij, in 1788, tot het doen van ontdekkingen, zijn reeds ledyard, de Majoor houghton, browne, hornemann, nichols, routgen, light, mungo park, en naderhand de beide troepen van Kapitein tuckey en Majoor pebble, slagtoffers geworden, of van het luchtsgestel, of van de Barbaren. Onder alle dezen was park, door een vast gestel, een' onwrikbaren moed, een taai geduld, kennis der inboorlingen door een vroeger bezoek, en andere voor een' reiziger - bovenal in die streken - onmisbare eigenschappen, geen der minst geschikte reizigers. Ook heeft zijn lot niet alleen in Engeland, maar in geheel Europa bijzondere belangstelling gewekt, en wij hebben dus ook met een weemoedig genoegen deze zijne tweede Reize, minder om de gedane ontdekkingen, (want daaromtrent is zij veel minder belangrijk dan de eerste) dan om de lotgevallen van den ontdekker, gelezen. Het was ons uit dien hoofde ook zeer aangenaam, hier een Leven van park aan te treffen, hetwelk goed geschreven is, en tevens de

{==156==} {>>pagina-aanduiding<<}
vraag, of de berigten van park's dood wezenlijk voor echt mogen gehouden worden, kortelijk behandelt en bevestigend beantwoordt. Volkomene zekerheid heeft men echter nog niet van de zaak. Park slaagde namelijk, hoewel met verlies van al zijne manschap op vier na, zelfs van zijn' dierbaren vriend en schoonbroeder anderson, (door de onvoorzigtige vertraging van het uitzenden der Expeditie, welke hem aan den regentijd blootstelde) nogtans in het bereiken van den Niger, en het bekomen van eene groote schuit, die hem van Sansanding den stroom zou doen afzakken. Dan, volgens zijnen gids amadi fatouma, die hem voorbij het lang gezochte Tombuctu tot Haoussa bragt, is hij bij eenen aanval der inboorlingen verdronken. Dan, is deze Moor wel te vertrouwen? Kan eigenbaat hem niet verleid hebben, om, vereenigd met een' of meer zijner landslieden en geloofsgenooten, de vijf blanken te vermoorden, en zich hunne goederen toe te eigenen? Nogtans is het merkwaardig, dat de matroos robert adams, de éénige Europeër misschien, die ooit tot de groote stad Tombuctu is doorgedrongen, (zie een kort verslag zijner lotgevallen in het Mengelwerk der Letteroefeningen, Febr. 1817) te Wed-Noon, op de grenzen der groote woestijn, eene Negerin vond, die zeide uit het land Kanno, aan gene zijde dier woestijn, te komen, waar zij menschen gezien had zoo wit als de muur, die de Rivier overstaken in eene groote schuit, waarop twee hooge stokken (masten) stonden, waaraan stukken lijnwaad (zeilen) hingen; dat zij die schuit ook anders dan de
Negers deden voortgaan, namelijk met riemen. Dit Rijk van Kanno zou (volgens den Engelschen uitgever van adams reize) wel het Ghana van d'anville kunnen zijn, liggende op deszelfs kaart van Afrika tusschen den 10 en 15 Gr. O. Br.; en kan niet de schuit, door deze Negerin gezien, die van park en zijne medgezellen geweest zijn? Immers, volgens de voor ons liggende lotgevallen diens ongelukkigen Reizigers en het berigt van isaaco, heeft

{==157==} {>>pagina-aanduiding<<}
hij nog vier maanden na zijn vertrek van Sansanding geleefd (bl. 327), en zoo ver is Haoussa toch niet, maar wel Ghana. Wij erkennen nogtans gaarne, dat deze gissing op te zwakke gronden steunt, en het mogelijk half verstane verhaal eener Negerin aan eenen onkundigen matroos, die zekerlijk niet bedreven was in de talen van het hart van Afrika, is geen genoegzaam gezag, om daarop de waarschijnlijkheid van het leven des stouten Reizigers te bouwen: maar men gelooft zoo gaarne hetgene men wenscht! - Gewigtiger en aangenamer voor den menschenvriend is de bijzonderheid, dat de zoon van park, een jongeling van 15 jaren, voornemens zou wezen, om zijnen vader in het diepste van Afrika op te zoeken. Het is ons onbekend, of dit voornemen werkelijk is ten uitvoer gebragt.
Wij zullen van deze Reis, of ook van het Leven des Reizigers, geen uittreksel leveren, waarvoor de eerste naauwelijks vatbaar is, terwijl het tweede zich in de hoofdtrekken met een paar woorden laat vermelden. Zijn vader was een aanzienlijk landbouwer, die dertien kinderen had. Mungo beoefende de Geneeskunde, geraakte door een' bloedverwant in kennis met Sir joseph banks, deed als Geneesmeester eene reis naar Oostindië, en bij de terugkomst vandaar zijne eerste reis naar Afrika; kwam vandaar (men had hem reeds voor dood gehouden) geheel onverwacht terug op Kersdag 1797, en bekwam van de Afrikaansche Maatschappij, voor welke hij gereisd had, niet alleen eene ruime belooning, maar ook verlof om zijne reizen te zijnen voordeele uit te geven. Vervolgens onthield hij zich in Schotland, waar hij den post van Genees- en Heelmeester op het land uitoefende, 't welk hem echter minder gevallig was, waarom hij dan ook met gretigheid aan het aanzoek eener tweede reis naar het tooneel zijner zoo gelukkig geslaagde verrigtingen gehoor gaf. Door onverschoonlijke nalatigheid, echter, werd zijn vertrek uit Engeland, hetwelk in September of October 1804 had moeten plaats hebben, tot in Januarij 1805 ver-
{==158==} {>>pagina-aanduiding<<}
traagd; en vandaar zijne komst even vóór den regentijd, die hem op de reis naar den Niger verraste en bijna al zijne manschap deed omkomen, hetgeen dan ook waarschijnlijk hem met de vier nog levenden tot eene gemakkelijke prooi der Afrikanen maakte.
Wat nu het groote punt van onderzoek aangaat, ‘den uitloop van den Niger,’ zoo spreekt het van zelve, dat park's ongeluk en dat zijner reisgenooten ons van berigten daaromtrent moet verstoken laten. Het ontbreekt echter niet aan meer of min waarschijnlijke gissingen, zoo wel van park zelv' als van anderen, omtrent dit voorwerp der nieuwsgierigheid van Europa. Volgens het vierde Bijvoegsel bij deze Reis (bl. 348-369) heerschen er drie gevoelens omtrent hetzelve: de vereeniging van den Niger en den Nijl; zijne verdwijning in het zand of een binnenmeer; en zijn loop naar de westkust. Park was bijna zeker, (en hierop was zijne geheele reis aangelegd) dat die hoofdstroom van Binnen-Afrika zich omtrent midden in dat werelddeel van zijn' oostelijken loop naar het zuiden keert, en door de Zaïre of Congo in de Ethiopische zee valt. Dit gevoelen wordt nu, langs een' anderen weg, volkomen gestaafd, wanneer men geloof mag hechten aan het verhaal van den Moor sidi-hamet, gedaan aan den Amerikaanschen Kapitein riley, dien hij uit de slavernij zijner landgenooten verlost had. Deze Moor was zelf tweemaal te Tombuctu geweest, waar de Niger den naam van Gozen-Zair droeg. Dit was echter niet het eenige bewijs voor zijne eenzelvigheid met de Zaire; hamet had zelf te Wassanah, eene zeer groote stad, zestig dagreizen zuidoostelijk van Tombuctu, en nog geheel aan de Europeanen onbekend, vernomen, dat men vandaar, op dezelfde rivier, die van Tombuctu derwaarts stroomt, na drie
maanden aan de groote zee (het groote water) kwam, ‘waar blanke lieden, voor slaven en olifantstanden, geweren, kruid, tabak, blaauw laken, messen enz. verkoopen, en schietgeweer hebben zoo dik als een mensch, 't welk

{==159==} {>>pagina-aanduiding<<}
een geluid maakt als de donder.’ Volgens den boven aangewezenen reisweg, kan deze rivier niet wel anders zijn dan de Zaïre, en die zee de Ethiopische aan de kusten van Congo. Het is nu maar de vraag, in hoe verre men op sidi-hamet's verhaal staat kan maken. Één bewijs, nogtans, voor de stelling, 't welk men gezocht heeft in de gelijkmatige strooming ofvloed en in de verbazende grootte der Zaïre bij haren uitloop, vervalt, volgens de nieuwste onderzoekingen van Kapitein tuckey: maar het geringe onderscheid tusschen haar rijzen en dalen in den droogen en regentijd (slechts vier voet) scheen dien Kapitein een stellig bewijs, dat dezelve uit een meer, ten noorden der evennachtslijn, haren oorsprong ontleende, zoo als ook de inboorlingen verzekeren. Dit meer, nu, is misschien het lage land van Wangara, 't welk alleen in den regentijd vol water is; en zou het ook mogelijk zijn, dat hetzelve niet alleen van het westen den Niger, maar ook uit het oosten dien nog onbekenden stroom (misschien den Gir van claudianus, of den Nijl der Negers van edrisi) ontving, en beiden gezamenlijk door het zuiden naar de zee liet afvloeijen?
Hoewel dus de tweede Reis van park niet de bevalligheid van stijl, noch de belangrijkheid van inhoud, noch de bekoorlijke afwisseling van lotgevallen, noch den gelukkigen uitslag bezit, die ons in de eerste Reis onweêrstaanbaar boeijen, zoo is zij echter voor alle bezitters derzelve, zoo wel als voor alle vrienden en beoefenaars der Aardrijkskunde, onmisbaar. Onder de merkwaardigheden, daarin voorkomende, teekenen wij aan: op bl. 158 de gevangenneming van isaaco en de moeite van den troep met de inwoners, die anders, behalve nog eens te Maniakorro, waar niets dan onbeschaamde dieven woonden, ongehinderd door het land trok, en vreedzaam handel dreef, of geschenken gaf en ontving; op bl. 163 eenen gevaarlijken en lastigen aanval der bijen, die zeven lastdieren deden omkomen, terwijl een vuur, in de verwarring ontstoken, bijna de

{==160==} {>>pagina-aanduiding<<}
geheele bagaadje in brand had gezet, zoodat niet het saizoen of de Negers, maar insekten een eind aan den togt schenen te zullen maken; de snelle, verschrikkelijke werkingen van den regen op de gezondheid, (bl. 177); de manier van goudwassching en goudsmelting, naauwkeurig beschreven, (bl. 179, 197); de schoone, schilderachtige landstreek tusschen de rivieren Ba-Lee en Ba-Fing, waarin eene rots volkomen het voorkomen eener Gottische abdij had; het groote levensgevaar van isaaco door eenen krokodil, en zijne tegenwoordigheid van geest, (bl. 208); het gedurige treurige verhaal van ziekten der manschappen, die moeten achterblijven, waardoor de karavane van dag tot dag smolt; de steden Maniakorro en Bangassi, (bl. 212, 226); de aanmerking wegens het verband tusschen den groei van het Indiaansche koren en het ophouden van den regentijd, (bl. 247); en eindelijk de paarden- en menscheneters te Miniana, die echter geene koe zouden durven dooden, (bl. 274); iets, hetwelk aan de oude Portugesche berigten wegens menscheneters in de binnenlanden van Afrika zekere waarschijnlijkheid bijzet.
De Vertaling is zeer goed bewerkt.


Tafereel der Omwenteling in Spaansch-Amerika, door eenen Inwoner van Zuid-Amerika. Naar het Fransch. IIde en laatste Stuk. Te Middelburg, bij de Gebroeders Abrahams. 1818. In gr. 8vo. II en 138 Bl. f 1-8-:

Naar mate de vrijheid en onafhankelijkheid meer veld winnen in dat belangrijk gedeelte der Nieuwe Wereld, hetwelk nu drie Eeuwen lang in den doodslaap van Despotismus en priesterdwang verkwijnde; naar mate de edelmoedige pogingen der bolivars, der puyredons, der san-martins meer met eenen gelukkigen uitslag bekroond worden tegen de pizarro's en alva's onzer dagen, die aldaar thans, even als in de zestiende Eeuw, aan de Volken alleen de keuze laten van slaafsche gehoorzaamheid of den dood, - naar die mate verlangt men meer bekend te worden met deze be-
{==161==} {>>pagina-aanduiding<<}
langrijke menschen, die, schoon van Spaansche afkomst, besloten hebben vrij te leven of te sterven, en die eenmaal, als de washingtons van het Zuiden, in zegening zullen zijn bij de nieuwe Gemeenebesten van Venezuela, Buenos-Ayres en Chili. Het voor ons liggende deeltje is even geschikt als het eerste, om aan die betamelijke nieuwsgierigheid te voldoen; te meer, daar het die Gemeenebesten, even als het onze in deszelfs wording, afmaalt, ter prooije van noodlottige burgergeschillen, die hunne vorderingen tegenhielden, hunne pogingen tot onafhankelijkheid verlamden, en aan hunne vijanden, even als weleer aan parma bij ons, schoonspel geven, en dezelve voor een oogenblik hebben doen zegevieren. Het is ons dus zeer aangenaam, de vertaling te zien voleindigd van dit belangrijk werkje, 't welk wij reeds in het Engelsche (niet Fransche) oorspronkelijke hadden gelezen.
Nadat, in het voorgaande stuk, de Omwenteling meer in 't algemeen, en die van Venezuela in 't bijzonder beschouwd was, worden ons hier de drie overige groote massa's, waarop dezelve gewerkt heeft, voor oogen gesteld: Nieuw-Granada en Carthagena, Buenos-Ayres en Chili, en Mexico. Misschien zullen sommige Lezers zich verwonderen, hier geheel niets van Peru te lezen. Doch dit is het gevolg der tegenwoordige verdeeling van Zuid-Amerika door de Spaansche Regering. Het meerendeel van het oude Koningrijk Quito, - het hoofdtooneel der schanddaden van pizarro, den veroveraar van Peru, - tot digt bij de hoofdstad Lima toe, is bij Nieuw-Granada gevoegd, en het goudrijke zuidergedeelte van Peru, met de rijke zilvermijnen van Potosi, behoort tot het Onderkoningschap van de Plata-Rivier of Buenos-Ayres. Het middelste gedeelte nu is wel rustig gebleven; maar in het noordelijke, met name in de stad Quito, is de opstand niet dan met bloed gedempt, en zuid-Peru is langen tijd de twistappel tusschen Buenos-Ayres en Spanje geweest.
Reeds in het laatst van 1810 waren de tweeëntwintig provinciën van Nieuw Granada, 67,000 vierkante mijlen groot, en door 2½ millioen inwoners bevolkt, in openbaren opstand tegen het Spaansche Regentschap, zonder nogtans tot op dit oogenblik ferdinand VII te hebben afgezworen. De Regering was bondgenootschappelijk; doch de hoofdprovincie met de hoofdstad Santa-Fé de Bogota onderwierp zich niet aan het algemeene Congres, maar begeerde eene staatsregeling op

{==162==} {>>pagina-aanduiding<<}
zichzelve: vandaar weldra, in het gezigt des vijands, verdeeldheid en burgeroorlog. Aan het hoofd der Provincialen stond de bekwame narino; het Congres verleide zijne zittingen naar Neyva, en belegerde Santa-Fé. Is het wonder, dat de Spanjaarden intusschen Quito veroverden? Zij waren verzeld van eene menigte priesters, als officieren, en hunne vaandels hadden tot opschrift: het leger van den dood. Men beeft op het lezen der gruwelen, door deze voorstanders van het Despotismus te Quito gepleegd (bl. 12.) Nu baarde de nood vereeniging: narino, tot Dictator verheven, deed de Spanjaarden wijken. Belangrijk is het verhaal der gevechten, hier, nabij het hoogste punt der Aarde, in de bergvlakte van Quito geleverd, zoo hoog als de Alpen, in het gezigt der vreesselijkste volkanen, tusschen kloven en bergengten, bij wier moeijelijken doortogt zelfs hannibal's marsch eene kleinigheid is. Doch nu werd narino gevangen, ferdinand VII door de Bondgenooten hersteld, en van toen af liep de vrijheid van Nieuw-Granada, welke, door een' zonderlingen zamenloop van omstandigheden, in de slavernij van Europa haar heil had gevonden, het grootste gevaar. En toch bleef nog de burgeroorlog tusschen het Congres en de Provincie van Candinamarca of Santa-Fé aanhouden, en de laatstgenoemde stad moest met geweld veroverd worden. Thans zou het land rust en welvaart genoten hebben; maar er kwam nu een leger, onder morillo, uit Spanje, en belegerde Carthagena, welke stad ook dwaasselijk geweigerd had, zich aan het algemeen Bestuur te onderwerpen, en daardoor,
hoewel zij, te laat hare dwaling inziende, met heldenmoed streed, voor den vijand moest zwichten. Kort hierna viel ook Santa-Fé en geheel Nieuw-Granada den Spanjaard in handen. Wij vernemen echter sedert eenigen tijd uit de nieuwspapieren, dat de vrienden der vrijheid aldaar op nieuws het hoofd opsteken, en aan hunne broeders in Venezuela de hand bieden.
Minder teleurstelling doet ons het verhaal van den opstand aan de Plata-Rivier ondervinden. Ook hier, echter, heeft de tweedragt hare fakkel gezwaaid, en nog tegenwoordig leven de stad Buenos-Ayres en de Bevelhebber artigas in openbaren krijg. De Oorlog moest daarenboven aan twee kanten tegen de Spanjaarden worden gevoerd; in het gebergte, en aan den zeekant, waar Monte-Video eindelijk voor de

{==163==} {>>pagina-aanduiding<<}
wapenen der opstandelingen bukte. Viermaal werd de staatsform veranderd, en ('t geen merkwaardig is, en met de veranderingen in de Fransche Omwenteling overeenkomt) telkens na geledene nederlagen; in 1811, December 1813, April en November 1815. Zoodra, door laatstgemelde verandering, het gezag meer geconcentreerd en in handen van den bekwamen en moedigen puyredon gesteld was, nam alles eene betere gedaante aan. De Generaal san-martin, naar Chili gezonden, vernietigde het Spaansche gezag in dat gewest, hetwelk, reeds in 1810 door eene Junta van inboorlingen vervangen, zich, mede door binnenlandsche tweespalt, in October 1814 weder aan Spanje had moeten onderwerpen. - Het strekt san-martin tot eere, dat hij, door het Congres van Chili tot Opperdirecteur van dat land benoemd, edelmoediglijk voor deze eer bedankte.
In Mexico begon de opstand, na de eerste mislukte proeve, mede in het voor Europa en Amerika beide zoo gewigtige jaar 1810. Dit Rijk bevat zes millioenen inwoners, die de zwaarste verdrukking leden van eene handvol Europesche gelukzoekers. Een priester, hidalgo, die vele eigenschappen van het hoofd eens opstands in zich vereenigde, en het vertrouwen der Indianen bezat, ruide dezen tegen de Spanjaarden op, en vermeesterde de rijke stad Goanaxoato, met 80,000 inwoners en 5 millioenen aan geld. Mexico zelve werd bedreigd, en zou waarschijnlijk den opstandelingen in handen gevallen zijn, zoo niet de Aartsbisschop en de Inquitisie hen in den ban gedaan hadden. Dit hield de inwoners der hoofdstad en der nog onderworpene Provinciën terug om deel in den opstand te nemen, en sedert werd de Oorlog met afwisselend geluk voortgezet; hidalgo hield zich staande tot in Maart 1811, doch werd toen door een' verrader aan de Spanjaarden overgeleverd en doodgeschoten. Maar in morelos vonden de opstandelingen een nieuw Opperhoofd, die echter in October 1815 hetzelfde lot als hidalgo onderging. Onder de steden, door de Koningstroepen bemagtigd, is ook die van Zitaquaro, welke, na eene dappere verdediging bezweken zijnde, verbrand is, terwijl al de inwoners van hun eigendom beroofd zijn. Een staaltje van het Spaansche Oorlogsregt! - Het schijnt echter, of de tegenwoordige Onderkoning apodeca door zachtheid en vergiffenis beter, dan

{==164==} {>>pagina-aanduiding<<}
zijne voorgangers door wreedheid, geslaagd is in den opstand grootendeels te dempen.
Ziet daar den gewigtigen inhoud van dit verslag, dat met bedaardheid, en, bij de ijsselijkste feiten, bijna zonder aanmerkingen, geschreven is; iets, 't welk daaraan vrij wat geloofwaardigheid bijzet. Wij durven hetzelve, daar het ook vloeijend vertaald is, aan onze Lezers gerustelijk, als eene bijkans onmisbare bijdrage tot de Geschiedenis van onzen tijd, aanbevelen.






Verzameling van Stukken, rakende het Proces tusschen de Ouderlingen in de Hervormde Gemeente te Winschoten en den Heer H. Cannegieter, Predikant in dezelfde Gemeente, bij het Klassikaal Bestuur van Winschoten, en, vervolgens in appel, bij het Provinciaal Kerkbestuur van Groningen gevoerd. Ter onpartijdige beoordeeling uitgegeven door de Ouderlingen. Te Groningen, bij W. Zuidema. 1818. In gr. 8vo. 119 Bl. f 1-:-:

De Ouderlingen, die het proces in beide de instantiën verloren hebben, met condemnatie in de kosten, zijn niet zeer voldaan met dezen uitslag, blijkens de door hen geteekende verklaring, achter deze stukken gevoegd. Zij moeten echter in de gedane uitspraak berusten, en zeggen ook, dat zij, als zich, zoo zij meenen, van hunnen pligt gekweten, en nu verder geene verantwoording hebbende, zouden gezwegen hebben, bijaldien niet het Provinciaal Kerkbestuur het oordeel van het Publiek openlijk had ingeroepen, door den last ter openlijke voorlezing der gedane uitspraak van den predikstoel te Winschoten, bij welke uitspraak zij zeggen, dat het Provinciaal Kerkbestuur zich aanvallen heeft veroorloofd op het karakter van allen zoo wel, als op het zedelijk gedrag van éénen der Ouderlingen; en inderdaad lezen wij ook in de praemissen tot de sententie: ‘Overwegende, dat men niet gunstig kan oordeelen over het karakter van zoodanige personen, welke, Ouderlingen zijnde, tegen hunnen wettigen Predikant bezwaren inbrengen, waarin de Diakenen, als van derzelver ongegrondheid ten volle overtuigd, niet willen instemmen; terwijl ook die bezwaren door niemand uit de

{==165==} {>>pagina-aanduiding<<}
Gemeente worden ondersteund. Overwegende, dat genoegzaam gebleken is, dat één der Ouderlingen van geen onbesproken zedelijk gedrag is,’ enz. En het komt ons voor, dat het wel was vooruit te zien, dat de Ouderlingen daarop voor het Publiek niet zouden zwijgen. Zij vergenoegen zich echter met de uitgave der stukken, eene en andere noot bij de sententie, en de reeds gezegde verklaring, welke zij eindigen met de nog al opmerkelijke woorden: Dat de regtvaardigheid der gegevene uitspraak eene verborgenheid is, die zij verpligt zijn te gelooven, hoezeer het voor hun verstand onmolijk is, dezelve te bevatten.
Hoezeer wij gezegde praemissen willen ter zijde stellen, kunnen wij echter niet anders zien, dan dat de uitspraak der kerkelijke vergadering billijk en regtvaardig is. Het komt ons duidelijk voor, dat de jongste Predikant ipso jure, bij eene vacature, oudste werd, zonder dat daartoe eene nieuwe beroeping werd vereischt; en dat een echter vervaardigde en ook door den Predikant geteekende beroepsbrief geene verbindende kracht heeft, en bij den kerkelijken Regter geenen grond van klagte of bezwaar kan geven, bijaldien daarbij de kerkelijk vereischte klassikale goedkeuring niet gevraagd, veel min daarop gevolgd is.
Door een algemeen synodaal voorschrift der Instrumenten van Beroeping schijnt wel genoegzaam gezorgd, dat voortaan geene nieuwe en bijzondere verpligtingen eigendunkelijk door eenigen Kerkeraad kunnen worden opgelegd: daar echter de algemeene verpligting van eenen Leeraar en Herder zekere bijzondere wijziging en toepassing in de bijzondere Gemeente kan vereischen, hopen wij, dat bij een synodaal Reglement voor de Kerkeraden zal worden gezorgd, dat daaruit nooit bijzondere onderhandsche schrifturen of contracten, of ook Kerkeraadswetten, voor de hoogere Kerkbesturen verdonkerd, kunnen voortvloeijen, die in der tijd aanleiding geven konden tot vermoeden of beschuldiging van pligtverzuim door eenen Predikant, die getrouw is aan iedere kerkelijk wettige verpligting. En, na de aandachtige lezing van al deze stukken, kunnen wij ook niet anders zien, dan dat in den betwisten beroepsbrief het een en ander gevorderd werd, hetwelk bij veranderde omstandigheden inderdaad te veel gevorderd was, en omtrent hetwelk men eenen getrouwen Leeraar

{==166==} {>>pagina-aanduiding<<}
en Herder meerdere vrijheid, om pro re nata ten beste der Gemeente te handelen, behoort toe te kennen.
Wij rekenen geheel dit gevoerd proces voor hen, die met het plaatselijke, en wat van dien aard is, te Winschoten zoo weinig als wij bekend zijn, van geen groot belang, dan alleen in zoo verre het eene proeve is van de wijze van procederen voor de kerkelijke regtbanken, ingevolge de laatste synodale Reglementen. Doch wij kunnen de volgende vraag niet terughouden: Hoe kon het Provinciaal Kerkbestuur van Groningen in appel uitspraak doen over een geschil, ter eerste instantie, voor het Klassikaal Bestuur van Winschoten beslist, hetwelk toch onder deszelfs ressort behoort? want art. 17 van het synodaal Reglement op de uitoefening van kerkelijk opzigt en tucht zegt letterlijk: ‘Leden van kerkelijke vergaderingen oordeelen niet over zaken, - waaromtrent zij reeds uitspraak gedaan hebben. In die gevallen worden zij vervangen door hunne Secundi, of, bijaldien deze ook - daaromtrent uitspraak gedaan hebben, wordt de zaak overgebragt tot eene naburige vergadering van denzelfden rang, ter keuze van het naastvolgende hoogere bestuur, waaronder de vergadering behoort.’ - De Praeses van de Classis van Winschoten is immers lid van het Provinciaal Kerkbestuur van Groningen? Werd hij dan nu door zijnen Secundus daar vervangen? Maar deze is zijn Assessor bij het Klassikaal Bestuur, en dus, even als hij, nu onbevoegd. Ergo -
Zoo wij wél zien, kan dus geen vonnis in kas van appel door een Provinciaal Kerkbestuur geslagen worden, waaronder de Classis, van welker uitspraak men appelleert, behoort, maar moet zoodanig eene zaak door den Synodus aan een ander Provinciaal Kerkbestuur worden verzonden.
Heeft men, bij het sormeren van gezegd Reglement, hierop niet gedacht? - Hapert het aan ons doorzigt, dan hopen wij, dat deze onze aanmerking (want er zijn meer zoodanige onkundigen) aanleiding geven zal tot eenige opheldering.



{==167==} {>>pagina-aanduiding<<}

Leven en Bedrijven van eenigen der beruchtste Straat- en Zeeroovers in Grootbrittannien. Door Kapitein Charles Johnson. Naar de Hoogduitsche vertaling uit het Engelsch. Te Dordrecht, bij Blussé en van Braam. 1818. In kl. 8vo. XX en 238 Bl. f. 1-16-:

Het schrijven en vertalen van zulk een boek, als het hier aangekondigde, verraadt, om niets ergers te zeggen, een' hoogen graad van zedelijken wansmaak. Dat men, terstond nadat een befaamde schurk door het zwaard der geregtigheid gevallen is, als elk vol is van afgrijzen over zijne wanbedrijven, en als zijne teregtstelling diepen indruk gemaakt heeft, aan de nieuwsgierigheid van het publiek, hetwelk dan gaarne eenig berigt, waarop men staat kan maken, wegens hem ontvangt, voldoet, - wie zal het wraken, indien het met een goed oogmerk geschiede? Wie zal het integendeel niet prijzen, wanneer de berigtschrijver zich alsdan van de gelegenheid, om nut te stichten, alzoo weet te bedienen, als een scharp, vóór eenige jaren, omtrent eenen meijer? Maar een gansch boekdeel uit te geven met levens en bedrijven van schelmen, wier namen voorlang in de verachtelijke vergetelheid, welke zij verdienden, verzonken lagen, en die zich, in een vreemd land, vóór meer dan honderd jaren, aan roof, moord, verwoesting, sommigen zelfs aan misdaden, waaraan men naauwelijks durft denken, schuldig maakten, en daarvoor meestal de doodstraf ondergingen, - welke nuttigheid kan dat hebben? - Volgens de voorberigten des Hoogen Nederduitschen Vertalers, is het doel, beklag te verwekken, dat de misdadigers hunne uitmuntende begaafdheden niet tot welzijn der maatschappij, in plaats van tot derzelver bederf, hebben aangewend, en, door het lezen van derzelver misdrijven en de daarop gevolgde straffen, afschrik tegen dezelven in te boezemen. Maar, mijne Heeren! tot dat beklag wekken ons elke geschiedenis en de gebeurtenissen van den dag zoo overvloedig op, dat wij daartoe waarlijk uwe verhalen, die er bovendien nog zeer slecht toe zijn ingerigt, niet behoeven. En, wat den afschrik betreft, dien gij wilt inboezemen: het doet ons leed, hieruit te ontdekken, dat gij u geene hoogere soort van lezers hebt
voorgesteld, dan zul-
{==168==} {>>pagina-aanduiding<<}
ken, die het kwade schuwen, uit vrees voor straf: (waarlijk een publiek, u volkomen waardig!) want, die het kwade haten, uit liefde tot de deugd, dien behoeft zulk een afschrik niet ingeboezemd te worden. En de wijze van voordragt van uw boek is dan regt wonderlijk gekozen, om uw voorgewend doel te bereiken! - Het is waar, gruwelen, onmenschelijkheden, beestachtigheden, op het enkel hooren van welke een regtschapen hart beeft, worden er, onder eene menigte van andere, ook afschuwelijke misdaden, doch die men, omdat zij gemeener zijn, met minder afgrijzen kan lezen, in grooten getale in gevonden; maar de koele verhaaltoon, op verre de meeste plaatsen, is bij het publiek, waarvoor gij eigenlijk wildet arbeiden, niet geschikt, om merkelijken indruk te maken, en de moeite, welke zich de verhaler geeft, om zijne levensschetsen (zoo als gij zegt u daarmede te vleijen) met eenig genoegen te doen lezen, - om ettelijken zijner schavuiten, als mannen van schrander vernuft, beschaafde opvoeding en verfijnde wellevendheid, die, zelfs bij het plegen van hun misdrijf, eene soort van achting wisten in te boezemen, te doen voorkomen, en om daartoe vele hunner schurkenstukken op eene kluchtige wijze te vertellen, en daarbij ook hunne galante avonturen niet te vergeten, - deze moeite, mijne Heeren! (indien gij het niet weet) is meer dan al te voldoende, om alle goede vrucht, welke het lezen van uw boek immer in staat geweest mogt zijn voort te brengen, te verstikken en te dooden; en, bij een beter publiek en eerlijke Recensenten, kan deszelfs uitgaaf niet dan verontwaardiging verwekken.
Wij twijfelen niet, of deze vertaling is eene van die, waarvan wij eens den Chef van eene onzer uitgebreidste Overzetting-fabrijken hoorden zwetsen, dat hij die, van tijd tot tijd, den een' of anderen Boekverkooper, (dewijl die Heeren niet altijd alles lezen kunnen, wat zij uitgeven) op zijn bij denzelven gevestigd crediet, wist in handen te spelen. Zonder zulke onderstelling toch zouden wij, die doorheen niet dan goede, dikwijls voortreffelijke, werken van deze drukpers zien komen, in vermoeden geraken, dat de titel liegt.










{==169==} {>>pagina-aanduiding<<}

Wit en Rood, door Mr. Willem Bilderdijk en Vrouwe Katharina Wilhelmina Bilderdijk. II Deelen. Te Rotterdam, bij J. Immerzeel, Jan. 1818. In gr. 8vo. 410 Bl. f 6-:-:


Verlustiging van mijnen Ouderdom, door Mr. Rhijnvis Feith. Te Haarlem, bij F. Bohn. 1818. In gr. 8vo. 224 Bl. f 3-15-:


Romancen, Balladen en Legenden. Iste Stukje. Te Rotterdam, bij J. Immerzeel, Jun. 1818. In gr. 8vo. 100 Bl. f 1-16-:


Mengel- en Tooneelpoëzij van Mr. Samuel Iperuszoon Wiselius. II Deelen. Te Amsterdam, bij Gartman en van der Hey. 1818. In gr. 8vo. 395 Bl. f 7-4-:


Gedichten van Mr. M.C. van Hall. Te Amsterdam, bij J. van der Hey en ten Brink en de Vries. 1818. In gr. 8vo. 211 Bl. f 3-12-:

Bilderdijk en deszelfs Echtgenoote, feith, tollens, wiselius, van hall, - zoo vele voortreffelijke Dichters! in zoo korten tijd! en zoo belangrijke verzamelingen! Ten allen tijde roemde men onzen Landaard als ποιητικὸς; maar zoo ποιητικῶτατος als thans was hij waarlijk, uitgenomen misschien het bloeijendst tijdperk der 17de Eeuw, nimmer. Want, voegt men bij de voormelden cornelis loots, de klijnen, waarvan de jongste een' belangrijken bundel onlangs heeft uitgegeven, en de oudste aan een nieuw deel zijner uitstekende dichtwerken bezig is; denkt men aan de drie deelen van den Ilias van homerus en andere werken door den kundigen van 's gravenweert, de regt verdienstelijke Treurspelen van da costa en der overige Vernuften, door het Instituut opgewekt, om nu niet van spandaw, warnsinck, westerman, willems, barbaz, van loghem, lulofs, staringh, en zoo vele andere belangrijke Dichters, te spreken, - zoo staan wij verbaasd over de menigte, en inderdaad over de menigte goede, ja voortreffelijke Dichters, die onze tijd

{==170==} {>>pagina-aanduiding<<}
oplevert. Ons Land, hoe noordelijk, is een kweekhof van Dichters, trots het oude en zuidelijke Attica en Latium. Laten wij ons verheugen over het zeldzaam geluk, onzen leeftijd te beurt gevallen. Laten wij hartgrondig danken die Vernuften, waarop onze tijd zich steeds zal verheffen, ook dán, wanneer de Dichters noch wij meer bestaan zullen. Eerbiedig opgewekt en diep geroerd door dit denkbeeld, nemen wij de pen op, om ieders verdiensten eenigzins van naderbij in het licht te stellen.
Men moet het erkennen, wie zich ook verheffe, bilderdijk verheft zich boven allen, en hem komt de eerste vermelding toe, schoon wij in het vervolg niet willen geacht zijn eenige rangschikking bedoeld te hebben.
Bilderdijk, hoogst gevoelig, van den fijnsten smaak, van de meest omvattende kennis, klemt de lier nog in zijne meesterlijke en gespierde vingeren, met eene vastheid en vlugheid, die de verbeelding schier te boven gaat. Er is geen onderwerp, als 't ware, dat bij hem niet dichterlijk, rijk en kunstig behandeld wordt, geene maat, die hij niet volkomen in zijne magt heeft; het rijm, zoo kenbaar gezocht bij sommigen, strekt hem als tot eene ongedwongene verheffing, en zeldzaam wordt de zinsnede daardoor, gelijk bij anderen, bepaald, of daarnaar gewijzigd. Nieuw, oorspronkelijk, krachtig, teeder, treffend, bekoorlijk, brandend als het zonnevuur, stil en statig als de maan, is hij altijd eigenaardig in zijne behandeling, en mist bijna nooit zijn doel, te treffen, dan alleen, wanneer hij, van bovennatuurlijke zaken gewagende, duister wordt, of wanneer hij, te laag zinkende, in kleinigheden aardig zijn wil. Geen van beiden is zijne zaak. Fiksche wijsgeerte, diepe menschenkennis, fijne bespiegeling van het menschelijk hart doorzulten overigens zijne gedichten, die ook bij hem in gevorderden leeftijd bijkans niets van eene jeugdige weelderigheid en rijkdom missen, en steeds met het echte zout van Griekschen smaak en kennis doortrokken zijn. Zijn wit, of deze bundel, geeft er weder de sprekendste bewijzen van. Het gedicht, Aan den Heer jeronimo de bosch, is, naar ons oordeel, een meesterstuk van kunst, en eene gelukkige proef van voorzegging; ja, hadden wij niet een volkomen eensluidend afschrift bereids van 1800 in onze verzameling, wij zouden de juistheid schier

{==171==} {>>pagina-aanduiding<<}
mistrouwen. Hoort, hoe hij over bonaparte toen uit Brunswijk schreef:

Ja, groot is 't, de ontoegankbre rotsen 
Door ijs en sneeuw en wolken heen, 
Groot, Nijl en halve maan te trotsen, 
Als waar geheel Euroop te kleen. 
Ja, groot is 't, met verstaalde vingeren, 
Door tal noch overmacht ontzet, 
Den bliksem om zich heen te slingeren, 
Die 's warelds Koningen verplet! 
Ja, groot, de op een gedrongen machten 
Van Obys boord tot Kalpes strand, 
Als weêrloos slachtvee af te wachten, 
Met de overwinning in de hand! 
De Bosch, ja, 'k deel in uw verrukking! 
Maar ach! die geestdrift gaat voorby, 
En Dwinglandy en Onderdrukking 
Bekleeden des Verwinnaars zij'. 
Ziet, ziet ge daar dien throon niet rijzen, 
Dien zetel, nog omwolkt met damp? 
Dat juk, waar van mijne aders ijzen? 
Die voor geen oog doorzienbre ramp? 
Gaat, Volken, knielt, en buigt uw schouders, 
Knielt neêr en kust dien ijzren staf! 
En gy, op aard Gods stedehouders, 
Legt, Vorsten, hier uw scepters af. 
En, Vrijheid! goed, zoo hoog in waarde, 
Door zoo veel bloeds en leeds gezocht, 
Verdwijn, verdwijn van 't vlak der aarde: 
Dat bloed heeft de aard het juk gekocht. 
ô Neêrland, Neêrland ...! Maar, mijne oogen, 
Gy lijdt dit ijsselijk verschiet; 
En gy, mijn hart, zoo fel bewogen, 
Gy, gy verduurt het denkbeeld niet! 
Neen, 'k kan op u het oog niet vesten, 
Het lot niet aanzien dat u wacht: 
Daar, Neêrland, duikt uw zon in 't westen, 
Daar rijst een eindelooze nacht! 
Ach moest me een valsche droom misleiden! - 
De Bosch, uw zangtoon zalft my 't hart, 

{==172==} {>>pagina-aanduiding<<}

Maar zie daar ginds de nevels scheiden, 
En heel de kim gehult in 't zwart! 
Uw hart, ô edeldenkend zanger, 
Erkent geen booswicht in een held; 
Geen boezem, van dien gruwel zwanger, 
Die u mijn treurig lied voorspelt. 
Dan ach! geloof, de tijden naken, 
't Ontwerp wordt rijp, en barst reeds uit, 
Waar in zich 't hart zal kenbaar maken, 
Dat deze koopren borst besluit. 
Gy, ga, bezing hem, vraag hem vrede, 
Vraag, vraag hem vrijheid voor Euroop: 
De Noordwind voert uw klanken mede, 
En, met uw vaerzen, Neêrlands hoop. 


Inderdaad, vondel heeft niet voortreffelijker gedicht. - Niet minder gelukkig in voorspelling is dat Aan een' onbekenden Vriend, in 1805 uit Brunswijk mede gezonden, waarvan toen eenige exemplaren dadelijk gedrukt en onder de hand zijn omgedeeld.

Dat Vaderland! - Maar neen; verbasterd in zijn boeien, 
Is 't Neêrland, is 't mijn wieg, mijn dierbaar Volk niet meer. 
Ons kroost zal voor 't gareel der Fransche slaven groeien, 
En knielen voor den staf eens vuigen roovers neêr. 
Wat zijn wy, wat 's ons bloed, onze afgestorven Vaderen, 
Voor 't laf, 't vernederd zaad dat huppelt onder 't juk? 
Wat is des braven leed voor 't schuim van Landverraderen, 
Wier leus geene andere is dan: kruip en onderdruk! 
Ach! zou mijn oog dat land, dat dierbaar land, herkennen, 
Door buitenlandsch geweld de lenden ingetreên: 
Mijn teêrgevoelend hart zich aan dat schouwspel wennen; 
En vloeken 't daglicht niet dat zoo veel leeds bescheen? 
Zou 't voor zijn wettig Vorst geen enklen zucht meer slaken? 
Geen zucht voor 't edelst bloed, van al zijn glans ontzet? 
Aan afkomst, stam, en naam, en wapenschild verzaken; 
En Buonapartes wenk erkennen voor zijn wet? - 
Neen, Hemel, 't is uw wil, wy sterven in ellenden, 
Verlaten van 't Heelal, mishandeld, en verraân! 

{==173==} {>>pagina-aanduiding<<}

Maar geef gy, waar het lot mijn jammer moog volenden, 
Aan 't op my wachtend graf een Vaderlandschen traan! 


Wij hebben voorbeelden genoeg aangehaald, om bilderdijk ook uit dezen bundel te doen kennen; trouwens, hij is genoeg bekend. Wij nemen de vrijheid, nog den Lezer opmerkzaam te maken op het gedicht IJdelheid, op het allerbevalligst gedichtje Wintergenoegen, en het in waarheid en kunst treffend Bezoeken. - Met genoegen vernemen wij, dat er bereids weder nieuwe gedichten van dezen Hoofddichter onzer Eeuwe en van zijne Gade ter perse zijn.
Het rood, of de gedichten, in deze verzameling voorkomende, met de letters K.W.B. geteekend, zijn van Mevrouw katharina wilhelmina bilderdijk, geboren scweickhardt.
Niet zoo stout en krachtig is haar dichttrant, maar toch ook niet zonder merkelijke verheffing; dezelve is regt gevoelig, zedekundig, wegslepend en bekoorlijk. Niet zoo rijk is hare dichtader, maar toch overvloeijende door zeldzame gaven van aardige schilderingen, welgekozene vergelijkingen, juiste spelingen en gepaste beeldspraak. Teederheid, godsvrucht, zedelijkheid, edele gevoelens van liefde en zachtmoedigheid geven harer poëzije eenen waarlijk aanlokkenden toon. Strengheid in besef van pligt, vastheid en stille gelatenheid doen haar de onderwerpen behandelen op eene zoo fijngevoelige wijze, als waarvoor de Vrouwen van nature zoo bijzonder berekend zijn. Hare droefheid is niet kenbaar aan verwilderde trekken van ontembaar razende en verscheurende smarte, maar dezelve ontlast zich uit het diepgetroffen hart met regt moederlijke tranen, vol hoop, troost en vooruitzigt, vol van de edelste godsvrucht. Zoo is hare vreugde, zoo zelfs hare verontwaardiging, zoo zijn alle de aandoeningen, die haren dichtgeest opwekken, naar den aard van vrouwelijke zachtaardigheid en natuurlijkheid gewijzigd. En echter, bij zoo veel zachts en gevoeligs, mist men geenszins hier en daar vrij wat vinding, verbeelding, verheffing en oorspronkelijkheid, waarin zij, ja, voor haren Echtgenoot wijken moet, maar zoo als het ééne stille, weldadige en verkwikkende Hemellicht onderdoet voor het vuur en den gloed van het ander. - Veel verhevenheid van uitdrukking is er in het vers, Het Portret, en

{==174==} {>>pagina-aanduiding<<}
in dat, De Lente van 1810; veel kunstigs in Berusting, dun beginnende:

Mijn steun is niet 
Het zwakke riet, 
Dat afknakt by de hand in 't worstlen met de stroomen, 
En, valsche toevlucht in den nood, 
Den bangen drenkling in den schoot 
Van 't overstelpend nat, bedrieglijk om laat komen. 


Vol teeder, edel en godsdienstig gevoel zijn Engelenwacht, Het Weesmeisje, Zachtmoedigheid, De Dood, De Gierigaard, Mijne Irene, en Nieuwjaarsnacht, dat tevens een regt vaderlandsch gevoel kenmerkt, gelijk zulks inzonderheid in dat Aan de Oranjespruit zigtbaar is. Vol edele verontwaardiging is Kindermoord. Dat zij voor uitgestrekte dichtstukken welberekend is, toonen De Jaargetijden. Treffend vonden wij het gedicht Bij de terugkomst van mijn' Zoon na zijne eerste zeereis, ook uit besef, dat de gevoelige Moeder hem van de volgende reize te vergeefs terug gewacht heeft. Regt kenmerkende het rein en kiesch gevoel, dat haar bezielt, is Het Waltzen, hetwelk, hoe veel waars er in de zaak in zeker opzigt, en hoe veel kunstigs er ook inderdaad in de uitstekende behandeling gelegen zij, ons toch als te los ontwikkeld en te ver getrokken voorkomt. Ziehier hetzelve:

Hoe! 't meisjen dat mijn hart aanbidt, 
Zal dat eens anders arm omstrengelen! - 
Zijn oog zich spieglen in haar oog! - 
Zijn adem met haar adem mengelen! - 
 
Hoe! 't hart dat my-alleen behoort, 
Zal dat in 't woest aâmechtig hijgen, 
Doorwoeld van lust die 't zelf niet kent, 
Een ander aan den boezem zijgen! - 
 
Hoe! zal een ander knie en heup 
Beroeren in 't bedwelmend slingeren! 
En storten haar vergif in 't hart 
Door d'onweêrstaanbren druk der vingeren! - 

{==175==} {>>pagina-aanduiding<<}

Neen: wie den daauw van 't druifjen wiesch, 
Moge ook haar fletse zoetheid smaken: 
My ging het ooft zijn lokaas kwijt, 
Dat wesp en vlinder aan mocht raken. 
 
Plukk' hy den steel, die d'uchtenddrop 
Geschud heeft van het rozenknopjen: 
Zijn schoonste luister was, voor my, 
Omwikkeld in dat morgendropjen! 
 
Lief meisjen, door mijn blakend hart 
Uit duizend schoonheên uitgelezen! 
My ging uw deugd haar luister kwijt; 
En nooit kunt gy de mijne wezen. 
 
Geef, geef de trouw, den eed my weer, 
Zoo dier gezworen aan uw voeten, 
En vindt ge een minder kiesch gemaal, 
Ga hem (my kunt gy 't niet) des levens smart verzoeten. 


Wij moeten echter hier bijvoegen, dat het grootendeels uit het Engelsch ontleend is, en van hare overige oorspronkelijke gedichten verschilt; dat een stille, zachte en teedere trant meer eigenaardig is aan Mevrouw bilderdijk, gelijk uit haar Toezigt op God, een regt bemoedigend gedichtje, onder andere zou kunnen blijken.
Ten slotte. Ons Vaderland heeft meer dichtlievende en dichtoefenende Echtgenooten opgeleverd; maar een zoo alleruitstekendst Paar, eenen zoo verheven' Dichter en eene zoo fijngevoelige Dichteresse, door den Echt vereenigd, nimmer. De Heer van winter en zijne Gade van merken kunnen alleen in eenige vergelijking komen. Bilderdijk en zijne Vrouw hebben afzonderlijke en groote verdiensten. Bij bilderdijk is hoogere stemming, maar ook daardoor wel eens eenige duisterheid en gekunsteldheid zigtbaar. Bij zijne Gade is niet zoo veel verheffing, maar veel aandoenlijks, en niets stuitends of duisters. Lang mogen zij met elkander vereenigd dichten! En, schoon wij voor ons van nachtpartijen nimmer dan bij waken voor stad of zieken, bij brand of dergelijke voorvallen, houden, en wij het nachtbraken in het algemeen niemand gunnen, zoo kunnen wij echter niet ontkennen, dat hij een ondankbaar, ja

{==176==} {>>pagina-aanduiding<<}
steenen hart zou hebben, die dit Paar dát misgunnen zou, hetgeen Mevrouw bilderdijk dus uitdrukt:

Als zich duizenden vermaken in des warelds woest gewoel, 
Zich verliezen in de weelde, voor het hoogst genoegen koel, 
Haalt dan hun genot, hoe streelend, by de zoete toovery, 
Die ons eenzaam en met wellust houdt geketend zij' aan zij', 
Daar wy in 't vertrouwlijk nachtuur ons vergasten aan de bron, 
En verkwikken in den hemel van d'onstoorbren Helikon; 
Daar gy my die zoetheên meêdeelt die gy, met Apolloos vier, 
Maar voor my met zoeter toonen, weet te tokklen op zijn lier? 
Als uw ziel dan in de mijne met uw toon zich overgiet, 
ô Dan weten wy van 't leven, dan van 's levens kommer niet! 
Dan zijn ons de sleepende uuren, ja, te ras voorby gevloôn, 
En de morgenstraal verrast ons by dien zoeten hemeltoon. 


Nog eens. Lang leve, lang dichte dit Paar! al is het dan ook in den nacht, ja tot aan den morgen.


Onpartijdige Beschouwing van den Toestand des Koophandels binnen de Vereenigde Nederlanden, in Brieven. I-IV. Tweede Drak. Te Amsterdam, bij M. Schooneveld en Zoon. 1819. In gr. 8vo. f 1-14-:

Deze Brieven baarden terstond zoo veel opziens, en houden de belangstelling bij voortduring zoo zeer gaande, dat het eene gaping in ons Tijdschrift zou schijnen, indien wij er geheel van zwegen.
Wij lazen den eersten met gemengde aandoeningen van goeden afkeuring. De toon was spottend (ironisch); dit is zoo duidelijk, dat ons de geopperde twijfel daaromtrent in den tweeden, als antwoord voorkomende, nieuwe ironie zou toegeschenen hebben, indien de geweldige veroordeeling van alle spotternij in eene zoo heilige, zoo gewigtige zaak zulks had kunnen dulden. Hoe wij dit dan ook verklaren moeten - of de eerste brief waarlijk van eene andere hand zij dan de overigen - of het difficile est satyram non scribere den schrijver onwillekeurig verrast heeft - of het advies van verstandige lezers hem daarna het verkeerde van alle raillerie in dezen heeft onder het oog gebragt - wij zijn van hetzelfde gevoe-
{==177==} {>>pagina-aanduiding<<}
len, dat de toon, in het begin aangeslagen, de regte niet was, om eenig gewenscht doel te bereiken.
Doch, de reeds aangestipte stooterige overgang tot hoogen ernst uitgezonderd, voldeed ons No. 2 des te beter. Het belang des handels voor ons geheele land, voor duizenden monden, welken hij voedt, voor landbouw en fabrijkwezen zelve, wordt hierin zoo overtuigend betoogd, dat er niets meer noodig schijnt, om elk verstandig bestuurder van dit land de slotsom te doen opmaken: Commercie is de eerste, groote springveer van leven en werkzaamheid, wier werking, zoo veel mogelijk, onbelemmerd en in volle kracht moet behouden worden.
No. 3 doet daarentegen in de bijzonderheden duidelijk zien, wat vroeger reeds aangeduid was, dat de zware inkomende regten, op sommige voorwerpen gelegd of nog te leggen, al bedoelen die ook alleen het verbruikte binnenslands, onberekenbare moeite en kosten naar zich slepen, ja dat het geheele tegenwoordige stelsel van heffing op den handel verwoestend is voor de gewigtigste takken van dezen weldadigen stroom, door ons land even weinig te missen als de Nijl door Egypte; dat intusschen, deze takken opdroogende, ook de overigen afzet en toevoer verliezen, en de vreemdeling niet meer onze markt, maar zoodanig eene bezoekt, waar hij alle zijne behoeften gelijkerhand en op de voordeeligste wijze kan voldoen.
Terwijl eindelijk No. 4, door de vergelijking van in- en uitvoer in 1814 en naastvolgende met die in het laatstverloopene jaar, ten aanzien van verscheidene gewigtige artikelen, als ijzer, linnens, katoenen enz., een tafereel ophangt, dat bedroevend genoeg is, om elken regtschapen vaderlander de tranen uit de oogen te persen. En vraagt gij: vanwaar deze vermindering? is zij ook misschien aan vreemde en toevallige oorzaken toe te schrijven, waarop het bestuur des lands zelve allen invloed of beheer is missende? Eene andere vergelijking, die namelijk der belastingen in de beide aangeduide tijdperken, sluit uwer opregte liefde en eerbied voor een' afgebeden Vorst oogenblikkelijk den mond. Ja, een brief uit eene onzer eigene Westindische bezittingen, te kennen gevende de noodzakelijkheid om zich elders dan in Holland van de vereischte behoeften te voorzien, bespaart u alle moeite

{==178==} {>>pagina-aanduiding<<}
der gevolgtrekking ten aanzien van het lot, dat onzer Commercie overal te wachten staat.
Wij danken den kundigen Schrijver voor zijne duidelijke en grondige behandeling der zaak. Hoe pijnlijk het gevoel zij, daar de wonde zoo moedig ingesneden en tot op den bodem onderzocht wordt, de hoop op genezing, die nog voorhanden is, de hoop op onzen goeden, edelen Koning, die dwalen maar niet verkeerd willen kan, doet ons deze pijn gaarne dulden. Te regt zegt de Schrijver, dat het beter is de asch weg te blazen, dan het vuur daarin heimelijk te laten smeulen, tot de vlam misschien met geweld uitbarst, of het ondermijnde gebouw op onze kruin te zamenstort. Het is een aangenomen denkbeeld, dat de koopman gaarne klaagt; onze staatkundige en burgerlijke geschiedenis zelve is vol van deze klagten, gedurende twee eeuwen, dat wij, door den handel, ten top van grootheid stegen; en dit doet den Minister, die geld noodig heeft, en weerbarstige landbouwers en schreeuwende fabrikanten in het ander halfrond onzer burgerlijke wereld wenscht te ontzien, zoo ligt eenige smeekschriften en bijzondere klagten over het hoofd zien, om in de rijke bron der Commercie te tasten. Ongelukkig verschilt hij hier zoo verre van midas, als hij er in andere opzigten van verschillen moet: want, in plaats dat op de aanraking van genen alles in goud veranderde, verdwijnt dit, zoodra hij zich daarnaar uitstrekt. Het veelvuldig klagen van den handel is, inderdaad, natuurlijk. Dezelve is een teeder voorwerp, dat allerlei bescherming en behoeding vereischt, om niet verloren te gaan. Dit blijkt duidelijk, wanneer wij de ingeleverde bezwaren der Commercie, op onderscheidene tijden, gelieven gade te slaan. En ons land ware gewis zoo groot niet geworden, indien men al zulke klagten niet had weten te doen gelden. Welnu! zoo zie dan Mijnheer de Directeur thans ook, of het ingebragte door dezen en andere Schrijvers en Rekwestranten, hoe gewoon dan, ook misschien gegrond zij! Zoo zij hij vooral niet te wijs om te leeren, om terug te keeren, en den Koning zelf te adviseren, zoo als de
waarheid, buiten allerlei inwikkeling in belangrijke of min belangrijke tegenbedenkingen, dien Vader van het gansche gezin van zelve steeds zou doen handelen! Het geldt hier, buiten tegenspraak, het hoogste belang, misschien het bestaan des rijks. Verlaten onze rijkste huizen eenmaal het land, om bij

{==179==} {>>pagina-aanduiding<<}
onze naburen vrijen handel te zoeken, en gaat Amsterdam, gaat holland te niet, zoo vreezen wij, dat het gansche gebied zijnen troon en eigene onafhankelijkheid wel moeijelijk zal blijven schragen. De Hemel wende dit schrikkelijk voorgevoel gunstig af, en doe ons nogmaals ruste vinden onder den bloeijenden Oranjeboom, dien wij zoo veel danken en zoo gaarne alles danken willen! Het zij zoo!


Waarschuwing tegen de Ontucht. Te Rotterdam, bij N. Cornel. In kl. 8vo. 93 Bl. f :-6-:

Een der kleine stukjes voor mingeoefenden, van welke het Nederlandsch Zendelinggenootschap reeds een dertigtal in het licht gaf, en die door deszelfs leden en andere Godsdiensten menschenvrienden verspreid worden. De geest en toon van deze boekjes, schoon van onderscheidene waarde, is dezelfde, en genoegzaam bekend. Dit stukje is eenvoudig, ernstig, en vrij volledig; het is zoodanig gesteld, dat niemand er ontucht door leeren kan. Wij wenschen hartelijk, dat het doel treffen zal, en velen zich door hetzelve laten terugbrengen en waarschuwen.







Repliek van de redactie der Vaderlandsche Letteroefeningen aan Cornelis Loots, op deszelfs iets, voorkomende in Den Recensent, no. II. febr. 1819.

Hoe gaarne wij den Heere loots, als Dichter, den lof gunnen, dien hij te regt zoo algemeen behaalde, en tot denzelven met mond en pen te meermalen van goeder harte en met warmte het onze toebragten, zoo gevoelden wij, na de lezing van 's mans hoogst onbescheiden Iets wegens onze zeer bescheidene Recensie zijner Hulde aan Vondel, (zie No. I. der Vaderl. Letteroeff. voor dit jaar) evenzeer van goeder harte berouw over den, ook hier, hem zoo welmeenend toegezwaaiden lof, voor zoo verre ons nu ten klaarste bleek, dat 's Dichters beenen de weelde der lofsprake niet meer kunnen dragen. Inderdaad, sedert een' geruimen tijd zet hij de borst geweldig hoog, en schijnt hij boven alle, ook de gegrondste en bescheidenste, kritiek zich verheven te wanen. Ten bewijze hiervan hebben wij alleen noodig ons te beroepen op gemelde Recensie, vergeleken met de zeer heusche

{==180==} {>>pagina-aanduiding<<}
uitdrukkingen van muggenziftende Schrijvers, kwaadaardig en dom Lettermonarchje, dat iets van Nero's aard in de ziel moet hebben, enz.; terwijl de vergramde Dichter eindigt met de zeer vereerende verklaring, hoe het met de oordeelvellingen en voorgestelde verbeteringen der Letteroefenaars alzoo gesteld is, dat de slotsom meestal is, hoe een Dichter en een Dichtstuk niet wezen moet. - Foei, loots! dat is immers regt ondankbaar van u omtrent ons, die, bij al de hulde, u, als Dichter, zoo ruimschoots toegebragt, steeds met zoo veel menagement van uwe feilen hebben gesproken, dat schier elk, behalve gij, ons van partijdige vooringenomenheid met uwe verzen beschuldigde. - Maar neen! foei ons, die niet volvaardig instemden met de bazuine des lofs, onlangs door den Recensent ook der Recensenten (*) zoo dapper geblazen! Nooit (moesten wij, in dankbare verrukking, gezegd hebben) nooit zal de gedachtenis aan eenen Man, zoo beminnelijk als Mensch, zoo groot als Dichter, en als Vriend des Vaderlands zoo achtingwaardig, in onze ziel verflaauwen; de Nageslachten zullen u met onderscheiding noemen, en de rustplaats uwer assche zal, na Eeuwen nog, een heiligdom zijn, enz. Wij willen (moesten wij al verder den Recensent hebben nagegalmd) loots niet kritizeren, maar bewonderen, als een' der voortreffelijkste Eereredders van ons Nationaal Karakter (!) en van onzen Nationalen Roem, en hem eene Gedenkzuil
oprigten. Wij moesten, eindelijk, als voor eene stemme Gods en niet eenes menschen, eerbiedig nederknielende, (gelijk genoemde Recensent) niets anders gedaan hebben, dan met duizenden verwachten, hopen en vragen! - Inderdaad, zoo deze walgelijke loftuiting, die de regtschapen man, met edele verontwaardiging tegen den laffen vleijer, verwerpt, de mate zij, met welke de Heer loots begeert gemeten te worden, dan wanhopen wij in goeden ernst aan het verwerven zijner gunste; dan beklagen wij den man met, ja om al zijn dichterlijk talent; dan daalt, in ons oog, de Mensch lager, naar gelange de Dichter hooger stijgt. Wél is het eene waarheid, wat de wijze salomo zegt (†): Door hoovaardigheid maakt men niet dan gekijf. Wij bevelen deze spreuk den Heere loots ter overdenking, met nog eene andere, als inzonderheid zijner behartiginge waardig; zij is deze: De Nederigheid gaat voor de Eere (§). En hiermede wenschen wij hem wél te varen!



{==181==} {>>pagina-aanduiding<<}

Boekbeschouwing.

Supplementum Annalium Academiae Rheno-Traiectinae, Ann. 1815-1816. Trai. ad Rhen. apud O.I. van Paddenburg &c. 1818. 8vo. form. maj. pp. 274. f


Annales Academiae Rheno-Traiectinae, Ann. 1816-1817. pp. XLI, 426. f

In deze Jaarboeken der bloeijende Akademie van Utrecht vindt men, behalve de namen der Hoogleeraren, de opgave der loffelijk ontslagen grijsaards enz., de lijst der lessen, de uitgeschrevene prijsvragen, inzonderheid verscheidene Latijnsche en, wat het Supplement betreft, ook Hollandsche redevoeringen, meestal, ter plegtige aanvaarding van hun ambt, door Professoren uitgesproken, als ook antwoorden op reeds genoemde vragen, door studenten, hetzij aan deze Hoogeschool, hetzij aan andere geleerde stichtingen.
De geleerde bleuland geeft ons de bijzondere lotgevallen der Akademie in het afgeloopen jaar, en deelt de toegewezene prijzen uit, achter eene redevoering over de levens-vrucht, door welke de menschen boven de dieren uitmunten, ook in 's ligchaams zamenstel zigtbaar, ter gelegenheid der verwisseling van het Rectoraar.
Nieuhoff viert op gelijke wijze, met zijne gewone levendigheid, van 's mans jaren naauwelijks te verwachten, den verjaardag van het Harderwijksche Athenaeum, in eene rede over onzen tijd, als de aankondigster (voorloopster) eener gelukkige uitbreiding der menschelijkheid (humaniteit).
Dijlius aanvaardt zijn' post, ach voor zoo kort! met eene Oratie over de schaarschheid van uitstekende geneeskundigen, hoewel in genoegzaam aantal voor de verheffing (uitbreiding, volmaking) der kunst.

{==182==} {>>pagina-aanduiding<<}

Suerman spreekt ten gelijken einde over het zoogenaamde dierlijk mugnetismus, bij de ouden geheel onbekend, eerst in onzen tijd ontdekt, als zullende, indien het wél aangewend worde, misschien een nieuw licht spreiden voor de onderzoekers van het levend menschelijk ligchaam (Physiologen) en den geneeskundigen te eeniger tijd een heilzaam middel ter hand stellen.
De brueys heeft tot onderwerp den grooten aanwas van geluk, welken de bewoners der Nederlanden van het nieuwe wetboek met regt mogen hopen.
Van goudoever vergelijkt de oude geschiedschrijvers met de hedendaagschen.
Schröder heeft de aanmerkelijkste veranderingen der hemelligchamen, in zoo verre men uit dezelven den voortgang der natuur in het vormen dezer ligchamen bij gissing mag opmaken, ten onderwerp.
Kops spreekt, in het Hollandsch, over het aanbelang van het Akademisch onderwijs in de Nederlandsche Landhuishoudkunde.
Simons handelt over den waren dichter.
Wijders heeft, van de kweekelingen, in het vak der geneeskunde, den prijs behaald c.b. tilanus, van Harderwijk, op de vraag: om kort en klaar op te geven de wijze en voet van de werking der zenuwen, en welke de aannemelijkste verklaringen dezer werking zijn.
In de beschouwelijke wijsgeerte en letteren heeft, op de vraag: welken invloed, bij de Romeinen, de vrouwen hebben gehad op de zaken van staat, ten tijde der burgeroorlogen? waarbij te voegen eene karakterschets der Romeinsche vrouwen, den prijs behaald s.j.m. van geuns, van Utrecht; terwijl nicolaas tholen, aan het Athenaeum te Franeker studerende, de eer geniet van zijne verhandeling hier teffens gedrukt te zien.
De godgeleerde faculteit zoo gelukkig niet zijnde geweest om iets voldoends te ontvangen, volgt,
Van wege de regtsgeleerde, een antwoord op de vraag: of de natuur zelve der verpligting van den burger eene

{==183==} {>>pagina-aanduiding<<}
onbelemmerde verhuizing uit het vaderland vergunt? en, zoo zij ze in het algemeen vergunt, welke dan de uitzonderingen mogen zijn, om die vrijheid der verhuizing te beteugelen, uit het regt der volken, uit het algemeen aangenomene in Europa, of het bijzonder in een of ander rijk, te ontleenen? welke voorts de voornaamste oorzaken zijn van het belemmeren dezer vrijheid? en of, eindelijk, alle wederkeerige regten en pligten tusschen den burger, die gebruik maakt van dit regt der verhuizing, en het vaderland, dat hij verlaat, na die verhuizing geheel vervallen? door c.a. den tex, van Tilburg.
De meeste dezer stukken, van Leeraren en leerlingen beide, zijn voortreffelijk. Wij willen geenszins als derzelver eigenlijke beoordeelaren optreden. In alle de vakken, waartoe de eene en de andere behooren, niet even zeer bedreven noch daartoe gelijkelijk geneigd, zouden wij ligt onregt aan dezen of genen doen door de minste vergelijking. Het behaagt ons in het algemeen, dat wij zoo vele grondige geleerdheid, zoo veel zucht tot onbevooroordeeld onderzoek, en meestal zoo goeden Latijnschen stijl aantroffen. Dit getuigt van den regten geest aan de Hoogeschool; en dit is te vereerender voor dezelve, omdat een goed deel der nieuw aangestelde Professoren mag geacht worden dien geest alhier in de scholen van van geuns, van heusde en anderen geschept te hebben. Doch de keus der overigen is niet minder gelukkig. Waarlijk, het lezen dezer Oratiën was ons een wellust! En de prijsverhandelingen..... welk jongeling van eenige liefhebberij zal niet voor het tafereel der Romeinsche zaken, zeden en vrouwen, door den bekroonden geschetst, elk mogelijk verdichtsel uit de handen werpen? Inderdaad, het is eene eer voor tholen, die, aan eene andere kweekschool opgevoed, den geest der vragers bezwaarlijk zoo wél kon kennen, niet al te zeer bij dezen gelauwerden af te steken. En de andere geleerde schrijvers zullen ons dezen lof aan eene keurige behandeling van een stuk van algemeene lief-
{==184==} {>>pagina-aanduiding<<}
hebberij, dat misschien verdiende vertaald en afzonderlijk uitgegeven te worden, niet ten kwade duiden.
De twee Hollandsche redevoeringen zijn vroeger afzonderlijk behandeld, en elk kent de groote verdienste dezer stukken naar inhoud en vorm.
Moge de Akademie altijd zulke onderwijzers en zulke onderwezenen hebben!





Specimen academicum de secunda epistola Johannea, quod - pro gradu doctoratus - publico et solenni examini submittit J.J. Rambonnet, Campensis. Traj. ad Rhen. ex officinis O.J. van Paddenburg &c. 1818.

Eene groote Verhandeling van 199 bladz. over een' kleinen Brief, die zeer gemakkelijk op ééne bladzijde kan gedrukt worden! Ja, Lezer! Maar die brief maakt een gedeelte uit van onze heilige schriften; het is een brief van den beminnelijken Apostel Joannes, een brief, wiens echtheid door sommigen is ontkend geworden, een brief, wiens inhoud van wezenlijk gewigt is, en die allezins verdiende, eens volledig bearbeid te worden. Voorts dient men onder 't oog te houden, dat de Verhandeling het werk is van een jong mensch, die, zijne akademische loopbaan volbragt hebbende, dit stuk als eene proeve heeft willen bewerken; en dat zoodanig iemand, uit vreeze van iets over te slaan, hetgeen van belang gerekend kan worden, al ligt in eene zekere uitvoerigheid valt, die, wanneer dezelve niet te ver gaat, niet alleen verschooning, maar, zoo als hier, naar ons oordeel, het geval is, zelfs lof verdient.
Na eene korte en gepaste inleiding, wordt alles zeer geregeld in de volgende hoofdstukken behandeld. Vooreerst worden, naar tijdsorde, de verschillende gevoelens der ouden opgegeven over den schrijver en de echtheid des briefs. Dan wordt de echtheid des briefs, als van den Apostel Joannes geschreven, gehandhaafd,

{==185==} {>>pagina-aanduiding<<}
zoo wel door eene naauwkeurige overweging der getuigenissen, die voor en tegen kunnen worden aangevoerd, als door de beschouwing van den inhoud en de schrijfwijze zelve. In het derde hoofdstuk stelt de Heer rambonnet, op eene bescheidene wijze, en op vrij aannemelijke gronden, zijn gevoelen voor, volgens hetwelk de vrouw, die geene Jodin van geboorte, en die weduwe schijnt geweest te zijn, met haren voor- en toenaam geheeten hebbe Eclecte Cyria, hetgeen in de gewone bijbelvertaling luidt: de uitverkorene vrouwe. Het vierde hoofdstuk handelt over den inhoud, het oogmerk, den tijd en de plaats des briefs. De inhoud is duidelijk voor iedereen. Het oogmerk was, om Cyria, en door haar de kerk, waartoe zij behoorde, of waarvan zij diakonesse was, voor het dringend gevaar te waarschuwen, aan hetwelk zij, als zeer gastvrij zijnde, was blootgesteld, van door verderfelijke leeraars tot grove dwalingen verleid te worden; omtrent den aard van welke dwalingen dan ook een zeer oordeelkundig onderzoek geschiedt. Wat den tijd des schrijvens betreft, uit den titel van ouderling, of liever van den ouden, of den grijsaard, wordt, als waarschijnlijk, opgemaakt, dat Joannes den brief in eenen hoogen ouderdom geschreven hebbe, zoodat hij bijna in denzelfden tijd de drie van hem overgeblevene brieven schijnt te hebben geschreven, en wel de twee laatste zeer kort na den eersten. De plaats, eindelijk, vanwaar de brief geschreven is, kan met geene genoegzame zekerheid bepaald worden, schoon denkelijk Efeze, alwaar de Apostel in zijnen ouderdom leefde, of mogelijk eene andere plaats in de nabij gelegene streken, die hij van tijd tot tijd bezocht uit eene liefderijke zorg voor de Christengemeenten. In het vijfde hoofdstuk wordt over de waarde van den brief gesproken. Deze was groot voor Cyria en hare kinderen. Aangenaam en nuttig was de brief ook voor andere Christenen
van dien tijd, uit hoofde van het belang, hetwelk de Apostel in denzelven toont, om dwalingen te keer te gaan. Ja, in onzen tijd zelfs

{==186==} {>>pagina-aanduiding<<}
is de brief van waarde, omdat hij van Joannes is, en om deszelfs inhoud. Het zesde hoofdstuk behelst de kritische behandeling des briefs, en vooraf gaat eene opgave der handschriften, welke bij denzelven schijnen geraadpleegd te zijn. Eindelijk wordt in het zevende hoofdstuk de brief vers voor vers verklaard, en de verschillende verklaringen van anderen bescheiden en oordeelkundig getoetst. Geene ijdele praal van geleerdheid wordt er uitgestald; maar alleen openbaart zich de edele begeerte, om den waren zin des schrijvers te vatten en voor te dragen. Met genoegen hebben wij, bijzonder, opgemerkt, hoe, aan het begin des briefs, de opvatting van het woord, door de meesten ouderling vertolkt, in de gepastere beteekenis van den ouden zoodanig wordt gestaafd, dat er bij den onbevooroordeelden lezer geen twijfel kan overblijven; en hoe, naar die opvatting, de regt vaderlijke toon des briefs wordt opgemerkt. - Wij wenschen den waardigen man, die bij het verdedigen dezer proeve reeds predikant was te Eemnes binnendijks, van harte geluk met dezen zijnen arbeid, die hem, voorzeker, tot eer verstrekt, en hem de doctorale waardigheid volkomen waardig maakte.






Nagelatene Leerredenen van N. Lobrij, Predikant te Leeuwarden; uitgegeven door Joh. Herm. Krom, Predikant te Gouda. Te Arnhem, bij P. Nijhoff. 1818. In gr. 8vo. XLIX en 225 Bl. (Met de Silhouette des Auteurs.) f 2-4-:

Een eenvoudig-schoon gedenkstuk, door de vriendschap opgerigt uit bouwstoffen, door den overledenen zelven, maar geenszins met het oogmerk, dat er een gedenkstuk uit worden zoude, vervaardigd. De Eerw. krom werd opgewekt, om een aandenken aan den dierbaren overledenen, voor deszelfs talrijke vrienden en gemeenten, te verzoeken en te verzorgen, en ontving van de achtingwaardige weduwe eenige geheel ge-
{==187==} {>>pagina-aanduiding<<}
schrevene leerredenen, met vrijheid, daarvan gebruik te maken naar goedvinden. Deze nu, twaalf in getal, ontvangt het publiek hier.
Geen wonder, dat lobrij vele vrienden had, die, ook na zijnen dood, zich aan zijnen arbeid wilden verkwikken. Wij hebben hem nimmer anders dan bij geruchte gekend, maar ook langs dezen weg genoeg, om te weten, dat hij een sieraad was van den geestelijken stand en de Hervormde kerk.
Wij waren derhalve zeer verblijd, dat de Eerw. krom ons, in het voorberigt, iets naders over den zaligen lobrij mededeelde, en inzonderheid datgeen, waaraan, bij het verslag aangaande belangrijke menschen, zoo weinig gedacht wordt; namelijk iets over zijnen inwendigen mensch, hetgeen ons hier op eene zeer naïve wijze gegeven wordt, en ook alzoo gegeven konde worden door den vriend, die hem zoo van nabij kende. Voor jongere ambtgenooten halen wij uit dat voorberigt aan, dat lobrij, na jaren lang op schets te hebben gepredikt, en zulks, naar getuigenis van krom, die het hem meermalen hoorde doen, meesterlijk, dit naderhand in zichzelven hoogelijk afkeurde, en het ieder' jong' mensch ontraadde, uit hoofde dat men, op deze wijze eenige toejuiching inoogstende, deze het al verleidelijker maakt, en hoe langer zoo luchtiger over het werk leert heenloopen.
Wat nu de preken zelve aangaat, zoo vinden wij door dezelve bevestigd, wat krom, in het voorberigt, zegt, aangaande den altijd logisch rigtigen en ordelijken denktrant van lobrij, maar ook aangaande deszelfs aanleg tot mathematische droogheid, die, echter, door krom werd verholpen. Zij zijn doorgaans kort, alle tot in de kleinste bijzonderheden scherp geschetst, zoo zelfs, dat dit wel wat in het snipperige valt, en veroorzaakt, dat de uitwerking van aangeduide punten menigmaal slechts eenige, zeer weinige, regelen kan uitmaken. Heeft lobrij, gelijk het ons eenigzins toescheen, willen werken in de manier van

{==188==} {>>pagina-aanduiding<<}
reinhard, dan moeten wij bekennen, dat hij deze manier meesterlijk naar de behoefte van het Nederlandsch publiek heeft weten te wijzigen. De stijl is volstrekt gemeenzaam en algemeen bevattelijk (populair). Aan zwelling of bijsieraden is niet te denken. Het zijn alles zaken. En met dit al ontbreekt de zalving niet, zonder welke de preek geene preek is. - Deze leerredenen, dan, verkondigen aan de wereld een waarachtig Christelijk vroom gemoed, helder en bedaard verstand, nederig en slechts naar de bevordering van deugd en waarheid trachtend hart, den zachtmoedigen, maar toch ernstigen Christen en Leeraar. De degelijkheid van den arbeid maakt dezen bundel aan jonge Leeraren aanbevelenswaardig. Zij kunnen uit denzelven leeren eene preek zamenstellen en zaken leveren, en bij deze navolging toch hun bijzonder eigen, voor zoo ver het goed is, behouden. Lobrij's vrienden wenschen wij met dit aandenken van harte geluk, en verzekeren elken Christelijken lezer eene overvloedige stichting.


Waarheid in liefde; of Brieven over het Katholicismus en Protestantismus; door Dr. J.H. Jung, genaamd Stilling, Groothertoglijk' Badensch' Geheim' Hofraad. Uit het Hoogduitsch. Te Amsterdam, bij J.C. Sepp en Zoon. 1818. In gr. 8vo. XIV en 375 Bl. f 2-18-:

Over onderwerpen, die aan de orde van den dag zijn, krijgt het publiek altijd veel te lezen; en dat is ook zeer goed. Ondertusschen is het dan ook altijd wenschelijk, onder dat vele één werk te ontvangen, hetwelk klassiek mag heeten, en zoo veel mogelijk alles in ééns geeft. - Zoodanig een in onze dagen veel behandeld onderwerp is de strijd tusschen Katholicismus en Protestantismus, en een klassiek werk over dit onderwerp is het onderhavige, zoo wel uit hoofde van

{==189==} {>>pagina-aanduiding<<}
deszelfs volledigheid, als ook omdat de personen, tusschen wien deze briefwisseling voorvalt, beiden achtingwaardig en mannen van naam zijn.
De Hoogleeraar sulzer, te Konstans, een vroom, regtschapen en geleerd man, en ten aanzien van zijn beroep geen Geestelijke, zoo min als stilling, had, eenige jaren vóór de uitgave dezer brieven, aan den laatsten eene liefdevolle en waarheidzoekende briefwisseling voorgeslagen over Katholicismus en Protestantismus; en deze wilde zich daaraan niet onttrekken. Na verloop van eenigen tijd openbaarde sulzer zijnen wensch, dat die correspondentie openlijk in druk mogt geschieden; ook hierin stemde stilling toe, en wij hebben nu de antwoorden op elk der brieven van sulzer, waarin telkens een bijzonder punt onderzocht wordt, voor ons; wordende de summiere inhoud der laatsten daarbij tevens opgegeven.
Het was stilling, bij 't ontvangen van sulzer's werk, getiteld: Waarheid in liefde, (desgelijks het opschrift der brieven van laatstgenoemden) gegaan gelijk ons: hij had nu ook inderdaad waarheid in liefde van eenen man als sulzer verwacht; maar had gevonden, ‘in eenen bestraffenden en verwijtgevenden preektoon, eene verdediging van den ouden Roomschkatholijken Monnikengodsdienst, voorzien van al deszelfs voorlang wederlegde bewijzen.’ De Protestanten werden in dezelve behandeld, ‘zoo als een te vuurvol ijverend Dorppredikant zijne boeren van den kansel hekelt, en hun de hel heet maakt.’ Het komt er dan bij stilling ook somtijds toe, gelijk hij zelf bekent, om de waarheid in liefde ter beantwoording voor te dragen; evenwel hij houdt toch daarin vol; en dat dit bijvoegsel, in liefde, en het, lieve sulzer! in stilling's mond, geen ijdele klank of zoogenoemde Jezuitenstreek is, is uit geheel den toon dezer brieven volkomen blijkbaar.
Stilling zelf geeft voor deze brieven een dubbel voorberigt; het eerste aan het eerwaardige Katholieke,

{==190==} {>>pagina-aanduiding<<}
en het andere aan het evenzeer vereerenswaardige Protestantsche Publiek geschreven. In beide, gelijk overal in dit werk, spreekt de echt verdraagzame, verstandige, gemoedelijke Protestant, die, alhoewel hem de titel van de onfeilbare, alleenzaligmakende R.K. Kerk, en van de eeuwig verdoemde ketters, de Protestanten, zeer tegen de borst stuit, echter hartelijk eene eindelijke vereeniging van Roomschen en Protestanten hoopt, en dezelve niet alleen voor mogelijk houdt, maar als reeds werkelijk daar zijnde gelooft tusschen een aantal verlichte en opregt Christelijk gezinde mannen in beide die afdeelingen van het eene, helaas uitwendig nog zoo gescheurde en verdeelde, Christendom. - Hij voorziet eene zoodanige ook uitwendige vereeniging. (Zij is echter, naar ons gevoelen, nog ver af, immers hier te lande; en is het hier te lande nog wel het ergste?) Hij voorziet daarbij scheuring, liever afscheiding, van zoo vele Neologen, die men vindt bij de beide groote afdeelingen der Kerk; ook de Katholieke kerk heeft eene groote menigte Socinianen, Deïsten, Naturalisten en Atheïsten. Zal echter tusschen Roomsch en Protestantsch de gewenschte vereeniging plaats hebben, dan zal toch wel de Roomschgezinde het oppermagtige, onfeilbare, alleenzaligmakende, en wat niet al meer! blijkens deze brieven, moeten opgeven; want daarmede vereenigt zich nimmer een stilling; en hoe menig opregt en gemoedelijk Christen is te dezen aanzien nog zoo verlicht en verdraagzaam niet, als de waardige jung-stilling was!
Het antwoord van stilling op den eersten brief van sulzer handelt over de Christelijke broederschap, en over den algemeenen inhoud van Jezus leer. - In zijnen tweeden had sulzer zijn medelijden met de Protestanten betuigd, en dat dit de aanleidende oorzaak was geweest tot de aangebodene briefwisseling. - In het antwoord op den derden brief, waarin sulzer zijne onderneming verdedigd had, toont zich stilling afkeerig van ieder gezag, behalve dat van Jezus

{==191==} {>>pagina-aanduiding<<}
en de Apostelen; maar in de voorrede komt hij toch uit als een voorstander der formulieren, hetgeen, hoe men het ook beschouwe, tegenstrijdig is. Bl. 14, 15 geeft stilling eene juiste definitie van de proselytenmakerij. - In den vierden brief was sulzer der hoofdzake nader gekomen, en had gehandeld over het groote punt: de wijze van bestuur, op welke de leer van Jezus aan de menschen op aarde behoorde te worden medegedeeld. De Heer sulzer blijkt hier, geenerlei denkbeeld van den geest des Godsdiensts, of van de regte wijze van voortplanting deszelven, te hebben, en wordt door stilling, stap voor stap, voldoend beantwoord: een lang, maar ten uiterste belangrijk, antwoord, omdat ongenoegzaamheid des Bijbels, apostolische opvolging en soortgelijke hoofdzaken hier ter sprake komen, en met alle bedaarde naauwkeurigheid worden onderzocht. - Het antwoord op den vijfden brief handelt over het Leeraarsambt, over den beslissenden regter in geloofszaken, en over het ware geloof aan Jezus Christus. De bepaling van het geloofsonderwijs, door stilling bl. 64 gegeven, is te schraal; want tot hetzelve behoort ook de openbaring van die waarheden, die voor het menschelijk verstand in zeker opzigt verborgenheden zijn. Bl. 82 is onfeilbaarheid eene leelijke drukfout. Maar eene schoone, teregtwijzende ontvouwing vinden wij hier, aangaande de, zoo hoog geroemde, eenheid in de R. kerk. Ten aanzien van het door stilling beweerde, bl. 88, 89, moeten wij aanmerken, dat de R. kerk ook hare zendelingen gehad heeft, inzonderheid in de Jezuiten, en ook wel degelijk het hooren als middel ter bevordering van 't geloof noodzakelijk keurt. Bl. 95. een treffend woord over de dweeperijen. - De zesde brief beantwoordt sulzer's gestelde ter verdediging der R. kerk en harer onfeilbaarheid. - De zevende handelt over het
bepalen van geloofsartikelen. Bl. 121. merkwaardige woorden van pelagius II, aangaande de aanneming van den titel: algemeene Patriarch. - De achtste brief loopt

{==192==} {>>pagina-aanduiding<<}
over het verbod van het Bijbellezen, en over de katholieke Hierarchie, of kerkelijke heerschappij. Bl. 177, 178 verklaart stilling, dat, wanneer de Paussen met hunne kerkelijke vergaderingen altoos bij de ware en eenvoudige leer onzes Heeren waren gebleven, men zeer wel eenen algemeenen Opperpriester had kunnen dulden, en dat zulk een apostolisch man, die de geheele Christenheid met zegen en vrede vervulde, ook wel waardig zoude geweest zijn, dat men hem de voeten kuste. Zoo zeer, echter, stilling in het afgetrokkene, en ten aanzien van hetgene zulk een man wel waardig zoude geweest zijn, moge gelijk hebben, zoo zoude toch in de praktijk een algemeene Opperpriester, wien men de voeten kuste, altijd volstrekt strijdig tegen het Christendom geweest zijn. - De negende brief heeft de overleveringen ten onderwerp. Bl. 185: naar de instelling van Christus, zijn allen priesters. Bl. 186 spreekt stilling zeer liberaal over den kinderdoop, en erkent, dat de eerste Christenen daaromtrent willekeurig handelden. - In den tienden brief, den tienden van sulzer beantwoordende, handelt stilling over het onderwijs, de gevoelens of stellingen en de overleveringen der R. kerk, die tegen het woord Gods aanloopen, als: hierarchie, (doch waarover reeds gehandeld is) transsubstantiatie, aanbidding der hostie, of de verandering der hostie in het ligchaam van Christus, de mis, de oorbiecht, de vereering en aanbidding der Heiligen met derzelver beelden, het coelibaat, of de ongehuwde staat der geestelijken, en het voorgewende katholieke geloofsartikel, dat buiten deze kerk geen heil te vinden is. De omschrijving van het H. Avondmaal, bl. 216, is vollediger dan die bl. 205. - De elfde brief is eene voortzetting van den tienden, en handelt over de uitdrukkingen: alleenzaligmakende Kerk en Godsdienst; en buiten die Kerk geen heil! Wij kunnen (dat wij dit bij deze
gelegenheid nog eens herinneren) de erkentenis van het gezag des Bijbels, als het eenigste voor ons geloof

{==193==} {>>pagina-aanduiding<<}
geldende, niet rijmen met het stellen van geloofsformulieren naast den Bijbel; en dit doet toch wederom, bl. 261, de man, die bl. 186 van den kinderdoop liberaler spreekt dan zijn Heidelbergsche Katechismus, en die bl. 269 zegt, dat de geheele Gereformeerde kerk thans het gevoelen van arminius is toegedaan, waarin de Lutersche reeds van den beginne af aan stond. - De twaalfde brief handelt over de beste kerk, en over het separatismus. In denzelven wordt de gelijkenis van het onkruid onder de tarwe uitmuntend toegepast op het gedrag, omtrent ketters te houden, maar door de R. kerk niet gehouden. Bl. 285 zouden wij - de vraag is daar over de ceremoniën bij den godsdienst - ook dit hebben bijgebragt, dat godsdienstig gevoel zoo ligt met fijne zinnelijkheid ineensmelt en deze voor gene wordt genomen, en het ook daarom niet goed is, den openbaren eerdienst te zeer met uitwendigheden te overladen, dewijl daarbij groot gevaar is, dat het nadenken verzuimd worde. - De dertiende brief handelt over het Protestantismus, en over door sulzer geopperde bedenkingen omtrent hetzelve en deszelfs waarschijnlijke gevolgen. Een waarachtig gemoedelijk woord, over sulzer's geenszins opregte handelwijze in 't kiezen van rousseau ten beoordeelaar van het Protestantismus, opent dezen brief. Voorts worden rousseau's stellingen aangaande hetzelve onderzocht. Bl. 301 is kalvijn's gevoelen over het Avondmaal niet ten volle juist voorgesteld. Deze hervormer was nog al voor een ‘genieten van Christus ligchaam en bloed’ in 't Avondmaal, schoon door middel van den geest door 't geloof. Wie brood en wijn voornamelijk voor teekenen hield, was zwinglius, en tusschen dezen en luther bestond ook eigenlijk het geschil over het Avondmaal. - De laatste brief handelt
over de geschiedenis van het Protestantismus. - Eindelijk volgen er nog eenige ophelderingen, aanteekeningen en bewijzen.
Men moge den zaligen stilling al eens, als niet

{==194==} {>>pagina-aanduiding<<}
vrij van dweeperij, beschouwd hebben; dat hij logisch redeneerde, dat hij kundigheden en bedaardheid des gemoeds bezat, zullen deze brieven ten klaarste bewijzen. - Wie in liefde de waarheid wil zien handhaven en dat insgelijks leeren doen, in 't algemeen wien het om waarheid te doen is, Protestant of Katholiek, hij leze deze brieven, en zal genoeg hebben, om over Protestantismus en Katholicismus met juistheid te oordeelen.


Invloed der Negentiende Eeuw, op het Katholicismus. Naar het Hoogduitsch. Te Arnhem, bij C.A. Thieme. 1818. In kl. 8vo. 189 Bl. f 1-5-:

Dit boekje, waarvan zich de vertaler bekend zal maken zoodra hij dit noodig en nuttig houdt, verdient allezins opmerking. Het komt kennelijk uit den Roomschen hoek, en heeft hereeniging van de gescheurde Christenheid, onder het algemeene Opperhoofd te Rome, ten doel; maar alvorens echter werkt dan de geest des tijds bij die Kerk en dat Opperhoofd eene zeer aanmerkelijke verandering, die de voorzigtige Protestant evenwel afwachten zal, eer hij die hope voedt, en dat uitzigt hem zeer begeerlijk wordt. Pius de VII is intusschen de man, van wiens verstand en godsvrucht onze schrijver, hetgeen hij verlangt, schijnt te hopen. De eerste afdeeling schetst de geschiedenis der vroegere en latere hierarchie, den invloed der hervorming, en van den Franschen dwang. Het wenschelijke is: geestelijk gezag van den Paus, door eene wereldlijke magt ondersteund, zoodat de Paus vorst van den kerkelijken staat blijve, zonder vermenging echter van denzelven, als wereldsch Souverein, met hem, als oppersten Kerkbestuurder; en dit kerkbestuur heeft zedelijkheid en eenvoudig Christendom, waartoe men terugkeeren moet, ten doel. ‘Als Rome wil, (en wie zou aan den goeden wil van eenen pius den VII kunnen twijfe-
{==195==} {>>pagina-aanduiding<<}
len, als de geheele menschheid iets van hem eischt?) dan is het zelfs niet eens zulk eene zware zaak; want de volken, voor welke het buitendien eene behoefte is geworden, laten zich ligtelijk leiden, zoodra die leiding van Rome geschiedt,’ (wij twijfelen!) ‘en de wereldlijke vorsten zullen daartoe Rome met al hun gezag behulpzaam zijn. Het komt alleen maar daarop aan, dat men het eens worde’ (hier spreken wij elkander!) ‘over de punten, welke noodzakelijk eene hervorming moeten ondergaan, en den weg daartoe moet men zoeken in raadplegingen der verstandigste en onbaatzuchtigste bisschoppen en bestuurders der kerk.’ De tweede afdeeling stipt de zaken aan, over welke men zou moeten raadplegen:
de in- en uitwendige gebreken, die verbeterd moeten worden; naauwkeurige scheiding van het wereldlijke en geestelijke, en het bepalen der verschillende vormen. Vooral is de hoofdzaak hervorming in de geestelijke tucht, en welk een geest de geestelijken bezielen moet, enz. Eindelijk wijst eene derde afdeeling het werk en den werkkring der geestelijkheid aan, en het noodige toezigt der wereldlijken, enz. enz.
Het boekje is goed geschreven, en sleept hier en daar door toon en kracht der waarheid mede; het ademt eenen milden, verdraagzamen geest; en, wij ontkennen het niet, er komt veel in voor, dat ook de Protestantsche geestelijke wel lezen en op zich mag toepassen. Met dat al achten wij het raadzaam, dat de Protestanten eens afwachten, of zich de Roomschgezinden op deze wijze schikken onder hun Opperhoofd, en hoe het dan toega en bij hen worde, eer zij nog het oor leenen aan de uitnoodiging om terug te treden in den schoot dier Kerk, waarin het hun voorheen zoo bang werd, en waar zij eene zoo schrale weide vonden bij den Opperherder en zijne onderhoorigen; dat zij de vormen, die men dan hervormen wil, nog eens toetsen, en vooral naauwkeurig letten op de bepaling van hetgeen men dan voor het eerste ware en eenvoudige Christendom

{==196==} {>>pagina-aanduiding<<}
houdt in geloofs- en zedeleer, waartoe men terugkeeren wil. En, zoo dit niet geheel in den haak was, en men niet volkomen vezekerd kon zijn, dat het in dien haak blijven moest, zouden wij het: ‘amici usque ad aram,’ ten aanzien dier naar den geest en den invloed der negentiende eeuw alzoo hervormde Roomschkatholieke-Pausgezinde kerk, het veiligst rekenen, en verkiezen te blijven staan in die vrijheid, waartoe ons Jezus Christus geroepen heeft. Overigens zijn wij het met den vertaler en voorredenaar eens: dat dit boekje de Roomschgezinden opmerkzaam kan maken op de gebreken in hunne kerk, dezulken den mond stoppen, die door een zoetspelend fluitje of door verdoemenisvloek tot den terugtred in de tegenwoordige Roomsche kerk willen noodzaken, en ook de Protestanten op nieuw bevestigen in het goed gevoelen van hunne zaak, en tot het voortgaan in den liefderijken, verdraagzamen geest aanmoedigen; en eindelijk - de voorredenaar laat hier de aanvulling den nadenkenden over - wij willen er ook dit ééne maar bijvoegen: de hoop versterken, dat eindelijk eens nog meerdere nadering van den kant der Roomschgezinden algeheele verbroedering mogelijk zal doen worden.
Moeijelijk kunnen wij het gestelde bl. 71 met dat op bl. 66 enz. doen overeenstemmen. Dat, namelijk, ‘het om staatkundige en andere redenen beter is, den priester gedurende den tijd zijner ambtsbediening niet te laten trouwen, maar hem dit eerst te veroorloven, als hij zich van zijn priesterambt ontdoet, nadat hij eenige jaren gemoedelijk heeft toegewijd aan het onderwijs en de zielzorg zijner broederen,’ strookt, onzes inziens, niet zeer met het vroegere: ‘De priester verbindt zich zijne broeders te onderwijzen, en tot de betrachting van de pligten, daarmede verbonden; hij moet nu de edelste aandoeningen der menschelijkheid, des medelijdens, der deelneming, der vriendschap en der liefde bij zijne broederen opwekken; hij moet kinderen opvoeden, meisjes vormen, vrouwen derzel-
{==197==} {>>pagina-aanduiding<<}
ver pligten onder het oog brengen, en haar tot het gezellige leven vermanen: maar hij zelf moet een mensch zoo hard als een steen zijn en blijven; geene liefde mag in zijn hart opkomen, geen edel gevoel op hem eenigen indruk maken; de eischen der natuur moet hij weten te onderdrukken; deze onbetwistbare, eeuwig geldende regters moet hij verzaken; vader mag hij niet zijn, en dus mag in zijn hart het gevoel niet plaats hebben, dat hem zachtzinniger en goedaardiger jegens huisgezinnen zou doen worden; een koud psalmboek, eene doode legende is zijne bruid, en soms wacht hem een toegemetselde kelder, in welken de dienaar der kerk voor altijd verzinkt.’! Immers tegen deze zoo tastbaar ware en verstandige woorden geldt geen vermeend staatkundig belang. Wij oordeelen het, met den schrijver, ook wel beter, in het geheel geene kinderen te hebben, dan dezelve naakt en uitgehongerd op de straten te moeten laten omloopen; maar dit is immers bij de Protestantsche geestelijken, hoe gering ook hunne bezoldiging zijn mag, nog eene zeldzaamheid? - Het blijkt zeer klaar, zegt de schrijver wederom
bl. 154, hoe noodzakelijk het is, dat de priester gehuwd zij. Hij had dit dan ook overal moeten volhouden. Maar genoeg hiervan: het volgende ware en gepaste woord willen wij hier nog afschrijven; de Protestant moge het zoo wel als de Roomschgezinde behartigen: ‘De tijd des geloofs is genoegzaam geheel voorbij; die des handelens heeft deszelfs plaats ingenomen, door welken die des geloofs weder kan worden herboren.’ - Tantum.






{==198==} {>>pagina-aanduiding<<}

Adolphi IJpeij, A.L.M. Phil. et Med. Doctoris Medicinae in Academiâ Lugduno-Batavâ Professoris ordinarii Elementorum Medicinae practicae Tom. I, exponens morbos acutos genuinos aliosque, qui indole cum ipsis proxime conveniunt, Pars I. febres atque inflammationes, Pars II. febres exanthematicae, haemorrhagiae, apocenoses, epischeses, exanth. chronica. Lugd. Bat. apud J.W. van Leeuwen. 1818. 8vo. maj. 710 pp. f 6-:-:

Verslag zullende geven van dit in het voorleden jaar uitgekomen werk, hetwelk wij aan den werkzamen Leidschen Hoogleeraar ijpeij verschuldigd zijn, vinden wij ons daarin zeer belemmerd, door gebrek aan een noodig voorberigt. Hetzelve wordt ons wel bij het laatste gedeelte beloofd; maar wanneer zal dat laatste deel verschijnen? Wij missen zulk een voorberigt, of iets, dat er naar gelijkt, ongaarne, even zoo als wij niet op ons gemak zijn met iemand, die, zaken van eenig gewigt te verhandelen hebbende, ons noch met zijn' persoon, noch met zijne bedoelingen bekend maakt. In een voorberigt had ons de Hoogleeraar kunnen verklaren, wat hem bewogen hebbe, het vrij aanzienlijk getal van leer- en leesboeken over de praktijk der geneeskunde dus te vermeerderen met een werk, hetwelk noch in den hoofdzakelijken inhoud, noch in de voordragt, noch in de schikking der behandelde onderwerpen eenigermate van de meeste overige verschilt, welke thans naam hebben. Hij had ons kunnen verklaren, waarom hij, zonder eenige meer algemeene grondbeginselen te laten voorafgaan, aanstonds als met de deur in 't huis valt, en ons beduidt, dat niemand ligt zeggen zal, waarin de koorts bestaat. Hij had ons de rangschikkking kunnen opgeven, welke hij in dit werk gevolgd is en verder zal volgen, en daarbij dan een en-
{==199==} {>>pagina-aanduiding<<}
kel woord voegen tot betoog van de juistheid en doelmatigheid der gekozene orde van behandeling. Dan zouden wij misschien weten, waarom onder de ziekten, met de heete ziekten het meest overeenkomende, de zeer slepende uitslagziekten gesteld, en vele spoedig toenemende zenuwziekten niet geteld worden; waarom er het rheumatisme wel, de jicht niet onder gerekend wordt. Nu weten wij van dat alles geene reden te geven; en wij weten ook naauwelijks, wat wij onze lezers van dit boek zeggen zullen. Het komt ons wel voor, dat het zoo wat de hoofdinhoud is van 's schrijvers lessen op de hoogeschool; en dan
kunnen nu zijne leerlingen het genoegen hebben, hier te lezen, wat zij eens hoorden. Maar daaruit zoude men bijna moeten opmaken, dat dit alles eigenlijk niet voor de pers geschreven werd; en daarvan zal het lezen van eenige weinige bladzijden ons spoedig overtuigen. Wij hooren hier, zonder het te willen, dien gemeenzamen praattoon, waartoe men bij het huisselijk onderwijs zoo ligtelijk vervalt. Uitweidingen, kleine ongelijkheden, stilstaan bij kleinigheden, vlugtige behandeling van gewigtiger stukken, al naar dat men gestemd is. Dit, ondertusschen, maakt het lezen van dit werk gemakkelijk en niet onaangenaam. Aangenamer zoude het wezen, wanneer stijl en taal wat meer beschaafd waren; maar het latijn is ellendig.
De orde, waarin de ziekten in dit deel behandeld zijn, blijkt uit den titel. Elke ziekte wordt meestal zóó behandeld, dat de schrijver, na de bepaling, de voornaamste kenteekenen opgeeft, vervolgens den loop en vermoedelijken uitgang, daarna de verscheidenheden, welke er bij plaats hebben, en eindelijk de geneeswijze. Somtijds wordt bij deze van de verscheidenheden en wijzigingen gewag gemaakt. Bij de opgave der geneeswijze is de schrijver zeer mild met recepten; iets, dat wij zeer afkeuren. Niet dat zijne voorschriften slecht zijn, maar omdat niets méér aanleiding geeft om de geneeskunst handwerkmatig te drijven, nimmer om een eenig-
{==200==} {>>pagina-aanduiding<<}
zins bepaald geneesplan te denken, maar, wat er voorvalle, altijd een middeltje gereed te hebben.
Het is er anders verre van daan, dat wij dit boek zoo ledig van zin zouden aanmerken. Elke bladzijde bijna geeft bewijzen van eene uitgebreide lectuur en van veel ondervinding. Maar ijpeij geeft het zijnen lezeren zoo als hij het vond, schier onbearbeid. Vandaar, dat men hier de tegenstrijdigste denkbeelden onder elkander vermengd en allerlei onbeduidende schrijvers vindt opnoemd. Ook mist men hier en daar het een en ander, hetwelk wel eenige melding verdiende; b.v. het gebruik van den kina met tartar. emet., of volgens de manier van thuessink, in de tusschenpoozende koortsen; van de ratanhia in bloedstortingen en in den witten vloed, in welken laatsten ijpeij bijna geen gebruik schijnt te maken van specerijachtige middelen, onder anderen de fab. pechur. Voorts wordt, bij de tusschenpoozende koortsen, de wilgenbast en de kalmus al te zeer versmaad; bij de febr. hectic. de loodsuiker en het vingerhoedskruid bijna in éénen rang gesteld; bij de diabetes te weinig gedrongen op het gebruik van dierlijk voedsel, en het hydrosulfuretum ammoniae gewraakt, terwijl men het sulfuretum potassae of calcis aanprijst; in den witten vloed al te zeer op de zamentrekkende middelen gebouwd, enz. Vele ziekten zijn ook waarlijk al te oppervlakkig behandeld, vooral in het tweede stuk. Vreemd is het, dat, bij de aanbeveling van schrijvers, zoo zelden na het jaar 1805 of 1806 uitgekomeneschriften vermeld worden; vóór dien tijd zelfs allerlei van minder belang.
Na dit een en ander kunnen wij, vooralsnog, niet veel tot aanprijzing van dit boek zeggen. Misschien toont ons de nog achtergeblevene voorrede een voor hetzelve gunstiger gezigtpunt. Vóór dien tijd willen wij er verder geen beslissend oordeel over vellen.






{==201==} {>>pagina-aanduiding<<}

Gedachten over de ontdekte Bruggen, in de Provincie Drenthe, in den jare 1818. Door Jonkheer Mr. J.C. Baron du Tour, Lid van het Natuur- en Letterkundig Genootschap te Alkmaar. In 's Gravenhage en te Amsterdam, bij de Gebroeders van Cleef. 1818. In gr. 8vo. 36 Bl f :-6-:

‘Ik houd niet (zegt de Hoog Ed. Schrijver van dit stukje) om (van) nutteloos de woorden van anderen te gebruiken;’ en: ‘Het moge eenigzins vreemd schijnen, dat ik de gevoelens der Heeren scheltema, van de tweede Klasse van het Koninklijk Nederlandsch Instituut en van den Heer hofstede, woordelijk uit de Staatscourant heb overgenomen; dan dit is voor (door) mij, hoe vervelend het copiëren van soortgelijke stukken ook zij, gedaan, om eene aaneengeschakelde beschouwing van dit voor de oudheid zoo aangelegen (?) onderwerp te hebben. Echter heb ik ook niets meer overgenomen, dan tot mijn oogmerk noodzakelijk was.’ Wij twijfelen, of dit, bij vele lezers, wel toegestemd zal worden, en of het het vullen van zestien bladzijden van de 36, die het geheele stukje uitmaken, met uittreksels, welke men zoo onlangs in het opgemeld dagblad heeft kunnen lezen, wel genoegzaam verschoonen zal; daar toch eene korte opgaaf van de gevoelens, boven opgenoemd, de gezegde uittreksels evenzeer had kunnen doen ontberen, als men het uitweiden over de passen en wegen, welke in Drenthe en Overijssel over de moerassen loopen, en een goed deel van het zoogenoemd onderzoek, of de Romeinen gewoon waren zich van bruggen te bedienen, om rivieren of moerassen te passeren, en of zij in de streken zijn geweest, waar thans de bruggen zijn gevonden, (welk een en ander nog weder ettelijke bladzijden beslaat) had kunnen missen. Wat dus eigenlijk de gedachten van den Heer Baron over dit onderwerp belangt, (het éénige, dat de titel ons hier deed verwachten) zij hadden zeer gemakkelijk mede in een kort berigt in de Staatscourant medegedeeld kunnen worden, en zullen van die van den Heer scheltema alleen daarin verschillen, dat niet de Romein pedo, maar l. domitius de bruggen, waarover thans quaestie is, gelegd zal hebben. Dan, juist datgeen, hetwelk
de Heer du tour

{==202==} {>>pagina-aanduiding<<}
voornamelijk, tot staving van zijn gevoelen, schijnt te willen laten gelden, weêrlegt het, naar ons inzien, volkomen. Dit is het zeggen van tacitus, wegens coecina, dat hij onzeker was, hoe hij de door ouderdom onbruikbare bruggen herstellen zou (dubitanti, quonam modo ruptos vetustate pontes reponeret): want, zoo coecina de door domitius gelegde bruggen reeds, uit hoofde van derzelver door ouderdom vervallen staat, niet meer gebruiken kon, zullen zij voorzeker de nu ontdekten wel niet zijn, maar heeft men dan veeleer aan de door coecina, of pedo, herstelden te denken; en welligt zou men dan in de brug, welke, volgens het berigt van den Heer hofstede, wel genoegzaam zigtbaar, maar, nu meerendeels verrot en vergaan, onder de nu eerst ontdekte gevonden wordt, die van domitius, of van den Heer du tour, mogen vermoeden, zoo het berigt van tacitus waarlijk deze bruggen geldt. - Wij laten dit de Heeren Oudheidminnaars gaarne verder uitpluizen; maar gelooven niet, dat zij het ligt tot zekerheid brengen zullen, en willen hun, wat ons betreft, het verder onderzoek gereedelijk schenken. - Wat den Hoog Ed. Heer du tour betreft: wij wenschen zijn Ed. van harte verder lust tot het onderzoeken van en schrijven over vaderlandsche oudheden; maar bidden zijn Ed., zich op beknoptheid van schrijfwijze en juistheid van stijl (waaraan mede veel ontbreekt) toe te leggen.





Verlustiging van mijnen Ouderdom. Door Mr. Rhijnvis Feith. Te Haarlem, bij F. Bohn. 1818. In gr. 8vo. XII, 224 Bl. f 3-15-:

(Vervolg der Recensie bl. 169 env.)
Is er eenig Dichter, die, na cats, en in sommige opzigten meer, ten minste krachtiger dan cats, zoo algemeen behaagt, als de geliefde Dichter rhijnvis feith? Hij is aan alle beschaafde standen, bij beide seksen, in alle perken van een' zoo revolutionairen tijd altijd bevallen, en aan Vaderland en Zedelijkheid steeds getrouw gebleven. Wat ouden, wat jongen, wat man of vrouw, wat Nederlander, die niet van feith iets met verrukking gelezen heeft? Zijne gedich-
{==203==} {>>pagina-aanduiding<<}
ten, hoe zeer gewijzigd, hoe verschillend door kracht of teederheid, hoe hoog of laag gestemd, zijn alle doordrongen van dat gevoelige, dat godsdienstige, dat vaderlandlievende, hetwelk onzen Landaard zoo bijzonder eigen is. Ja, wij durven het gerust zeggen, feith is meer de Dichter der Natie, over het geheel, dan bilderdijk zelf. Hem komt de hooge en zeldzame eere toe, in zijne jeugd zoo wel, als in zijnen ouderdom, het ware spoor betreden te hebben om te stichten en te treffen. Hem komt de roem toe bij zijn eerste optreden als Dichter, de echte bron geopend, den juisten toon getroffen te hebben, die voor zijn Vaderland goed en welgevallig was. Tusschen hem en zijne voorgangers, weinigen uitgezonderd, is eene wijde gaping. Hij heeft het ijs gebroken; hij heeft het eerst ingang tot de harten weten te krijgen, en dat langs den waren weg, opwekking van zuiver gevoel. 't Is waar, het drooge, eentoonige, minbeteekenende en gerekte zijner voorgangeren deed hij wel eens vervangen door een ander uiterste, vermenigvuldiging van al te groote teederheid, door te veel tranen, beken, harten, wilgen, graven, uitroepingen, ja stippen en strepen. Allerlei zoogezegde sentimentele woorden domineren te zeer in zijne jeugdige werken; maar hij toonde, tot bewondering van ieder regtschapen Vaderlander en Kunstkenner, door zijne nog niet overtroffene lierzangen op de
ruiter en dergelijke, tevens eene waarlijk Vondeliaansche grootheid; hij bewees, dat de sentimentele Dichter niet altijd bij den grond kroop, voor hooger vlugt vleugels had, de wurmen missen kon, om met den adelaar ten hemel te stijgen. Zijn Graf, zijn Ouderdom en vele andere werken bezitten, op eene voortreffelijke wijze, dat weemoedige, ernstige, statelijke, wijsgeerige en zedelijke, dat men te voren te zeer in klanken deed vervliegen, later, en nu vooral, door duistere en Duitsche wijsgeerige denkbeelden te zeer als een heilig donker zamenpakt. Feith wordt verstaan, en vermoeit niet, gelijk vele anderen, die naauwelijks zichzelven begrijpen. Feith houdt in dergelijke gedichten een voor ons uitnemend geschikt midden; hij roert, terwijl hij bezig houdt; hij is niet zonder beelden, en toch niet te beeldrijk; zelfs zoude men misschien zeggen mogen, dat hij te weinig voorraad van beelden heeft, en wel eens, als in eene Rijschool ronddravende, de verscheidenheid der wijde en opene Natuur mist. Hetgeen van zeer weinige voortreffe-
{==204==} {>>pagina-aanduiding<<}
lijke Schrijvers het geval is, dat zij op den duur bevallen, is van feith als Dichter volstrekt waar; hij handhaaft zijnen roem, van zijne jeugd tot in den hoogen ouderdom. Men moet, dit spreekt van zelve, het vuur van eenen jongeling niet vergen van den bejaarden, ten zij deze een zoo irritabel en geheel bijzonder gestel en bloed, of liever ἰχωρ hebbe, als bilderdijk, ook hierin éénig, of slechts met vondel te vergelijken. Feith was dus altijd, en is ook in deze nieuwe, gelukkige vrucht zijns vergevorderden leeftijds, de gevoelige, kiesche, brave, godvreezende, roerende en stichtelijke Dichter. Die vermetelen, welke, alsof zij op edeler en hooger standpunt stonden,
op hem meenen neder te zien, miskennen hem en hunnen eigenen gevaarlijken stand. Zij mogen zich wachten voor duizeling en val! en leeren, niet dan met eerbied eenen naam uit te spreken, die gedurende eene halve Eeuw altijd met ontzag en genegenheid door de gansche Natie is, en nog te regt alzoo wordt uitgesproken! Bilderdijk en feith zullen nog leven, als welligt zeer velen, ook van naam en verdiensten, zullen gestorven zijn.
Die het verschil tusschen bilderdijk en feith kennen wil, leze slechts hunne Voorberigten. Zachter, lager dan dat van feith voor dezen bundel kon een sinds jaren geliefd Hoofddichter wel niet tot het Publiek spreken. Men vergelijke hiermede de Voorrede van den kitteloorigen bilderdijk voor de Treurspelen zijner Gade. Grootspraak is af te keuren in ieder' Schrijver, al ware hij een huig de groot of cicero. Wij willen wel gelooven, dat men bilderdijk als mensch uit zulk geschrijf en uit zijn openbaar oordeel over zich en anderen verkeerd beoordeelt, maar weten toch ook, dat eigen lof steeds stinkend is, en dat, in het vrije gebied der Letteren, alle onbetamelijke en onbewezene oordeelvelling over anderen, ook in den be kwaamsten en geleerdsten man ter wereld, op zijn zachtst genomen, oneerbiedigheid jegens het Publiek verraadt.
De stille, zachte en bescheiden geest van den gevoeligen feith heerscht volkomen in deze verzameling. Weemoed bijzonder over het gemis eener hartelijk geliefde Gade geeft een treurig aanzien aan de meeste gedichten, die, met oplettendheid gelezen, veel eenvoudige schoonheid en altijd diep

{==205==} {>>pagina-aanduiding<<}
gevoel bevatten. In dezen trant is Herfstbespiegeling. Men leze onder anderen deze regels:

Ach! wat mijn hart ook sinds haar afzijn heeft geleden, 
Hoe eenzaam ik mijn weg naar 't graf ook moog betreden, 
'k Misgun de rust haar niet na haren kortren loop, 
Die zij alreê geniet, die ik, nog lijdend, boop! - 
Ach! zonder uitzigt op een beter eeuwig leven 
Ware ons dit aanzijn met zijn heil ten vloek gegeven. 
't Herdenken aan geluk, dat eeuwig ons ontvlood, 
Is de allerfelste ramp, en wreeder dan de dood. 
Het knaagt gelijk een worm aan 't hart, verteert de krachten, 
En doet ons op den dood, als op een redder, wachten. 
Alleen 't geloof aan God en aan de Onsterflijkheid, 
't Bewustzijn, dat ons lot hier slechts wordt voorbereid, 
Verheft ons boven 't stof, en doet, bij 't gruwzaamst lijden, 
Ons in de toekomst, door een' God gestaafd, verblijden. 
ô Dierbre, dierbre Gaê! schoon gij me een poos verliet, 
De sterke hand des doods verbrak ons huwlijk niet. 
De ware liefde is vonk van God, en zal beklijven. 
Gij zijt mijne Echtgenoote en zult het eeuwig blijven! 


Gemakkelijkheid van versificatie en vloeijende rolling van woorden en maat kenmerken het gedicht: Gezigt. Krachtiger is Spraak en Schrift, b.v.

ô Wonder, nooit naar eisch geschat! 
Met luttel vochts en zwanenschachten 
Prent zich 't onstofflijke op een blad, 
Ontvangt 't geluit gestalte, en ligchaam mijn gedachten! 
Het weggevloogne wordt geboeid, 
De klank beveiligd voor 't verdwijnen, 
En 't hart, dat voor de waarheid gloeit, 
Ziet met het ligchaams oog de waarheid helder schijnen! 
 
Ik denk, en wat mijn ziel besluit, 
Wat ze in 't geheimst gevoel omvadem', 
Stort ze in de ziel eens andren uit, 
Schoon ze aan de Zuidpool leve, ik aan de Noordpool adem. 
Door afstand, tijd noch dood gestoord, 
Vereeuwigen zich mijn gedachten. 
Het Voorgeslacht spreekt vreedzaam voort, 
En ik spreek op mijn beurt tot late Nageslachten. 



{==206==} {>>pagina-aanduiding<<}

In het gedicht Verlichting is veel loffelijks; het harde en gezochte woord: Hij hoonlacht, stuitte ons. Feith heeft meer dergelijke woorden.
Diep trof ons Herinnering, daar de droefheid van feith over zijne verlorene Gade, en zijn verlangen, om met haar weder vereenigd te zijn, daaruit zoo zeer blijkbaar zijn.
Geheel in den toon van het Graf is dat met het opschrift: In den Grafkelder te N.G.

ô Dwaze trotsheid van vergangbre stervelingen! 
Blijft nog uw valsche glans vermolmd gebeente omringen? 
Hier torscht de zerk een kroon, daar prijkt helmet en zwaard; 
Ginds is een mijter aan een Veldheersstaf gepaard; 
Maar al die ijdle praal van Voorgeslacht en Magen 
Belet Verrotting niet aan 't magtloos lijk te knagen, 
En is haar taak verrigt, ach! zelfs de vorm zinkt heên, 
En niets blijft ovrig dan een handvol stofs alleen! 
Zie daar den mensch - en hij, hij durft een' God zich achten, 
En mengt eerlang zijne asch met de asch van Voorgeslachten! 
Verganklijkheid, hoe zinkt ge als lood hier op mij neêr! 
Ik denk, ik voel mij naauw, of kwijn en ben niet meer. 
Door Tijd en Eeuwigheid hier beurtlings aangegrepen, 
Is 't of mij 't hart ontzinkt, de borst wordt toegenepen. 
Mijn gantsche ziel, die naauw 't gevoel meer weêrstand biedt, 
Beeft op 't gezigt van zoo veel grootheid, zoo veel niet, 
En waant in 't stof, verspreid door al de sombre bogen, 
De reuk te rieken van al de eeuwen, die vervlogen. 


Uitmuntend en in den besten trant van cats is Kort en lang Leven. Men leze b.v.

Hij, wien deze aarde niets dan zingenot kon baren, 
Sterft altijd nog te vroeg, al telt hij honderd jaren; 
Maar hij, die 't wit beschiet, waartoe hij 't licht ontving, 
Heeft lang genoeg geleefd, al stierf hij jongeling. 


Veel godsdienstige verheffing kenmerkt het uitstekend gedicht Op het Kersfeest 1817.
Een der voortreffelijkste van dezen bundel keuren wij Bemoediging onder, voor dit leven, onherstelbaar verlies. Men zie b.v.

{==207==} {>>pagina-aanduiding<<}


De Liefde is eeuwig aanzijn waard. 
Haar wortel rijze vrij uit de aard', 
Haar kruin zal 't oog ontvlugten; 
Zij reikt tot aan het stargewelf, 
En dringt tot in den hemel zelv', 
En draagt er eedle vruchten. 
 
ô Gij, die door het stof geleid, 
U schandvlekt door vergetelheid 
Van 't edelste in uw wezen! 
Wat mint gij, dan u-zelv' alleen? 
Uw smart, voor de eeuwigheid te kleen, 
Zal ligt de tijd genezen! 
 
Maar gij, die eens en eeuwig mint, 
En hier op aard' geen trooster vindt, 
Waar zielgemis u griefde! 
Verhef u boven stof en schijn - 
Juich, Eedle! uw ziel moet eeuwig zijn, 
Want eeuwig is uw liefde! 


Het gedicht Eene Fabel, gevolgd naar lavater, mishaagde ons, wegens eene gezochte toespeling op godsdienstige waarheid. Beter beviel ons dat Aan Aristus.
In de Cantante, De Verlossing van Nederland, is veel fraais, vooral in de Tercetto.
Bij het lezen der Fragmenten uit de Pharsalia van lucanus huldigen wij den grijzen feith, als een man, die, gelijk hij door de lezing der Ouden zijnen smaak in zijne jeugd heeft ontwikkeld, en in mannelijke jaren daardoor zich meerdere vastheid verworven heeft, zoo ook in zijnen ouderdom zich nog verkwikt door eene herlezing en gelukkige navolging van Latijnsche Schrijvers. Ook hier ontmoeten en verwijderen zich groote Vernuften, als bilderdijk en feith. Terwijl de eerste, eenen Griekschen Hoofddichter homerus, of Lofzangen op Goden van kallimachus, of het edelste van catullus, het huwelijksgedicht van Peleus en Thetis, volgende, stout en oorspronkelijk zich verheft, en in eigene verhevene vlugt zich toegeeft, bindt de laatste, als navolger, zijnen eigen' en meer geleidenden dichttrant met een' zachten band aan den tweeden Heldendichter

{==208==} {>>pagina-aanduiding<<}
van Latium. Beiden erkennen in vergevorderde jaren te regt, dat de Grieksche en Latijnsche kweekhof voor de Dichters de edelste vruchten en geurigste bloemen oplevert tot voeding en versiering van den geest. Bij hen vindt men welligt daarom eene vastheid, verheffing, rijkdom en keurigheid, die andere eerste Dichters, misdeeld van de kennis der Ouden, doorgaans missen.







1. Treurspelen van Vrouwe Katharina Wilhelmina Bilderdijk. Te Amsterdam, bij P. den Hengst en Zoon. 1818. In gr. 8vo. 158 Bl. f 3-:-:


2. Alfonsus de Eerste, Treurspel; door I. da Costa. Te Amsterdam, bij P. den Hengst en Zoon. 1818. In gr. 8vo. 79 Bl. f 1-10-:


3. Omar, Koning van Grenada, Treurspel; door A.L. Barbaz. Te Amsterdam, bij J.C. van Kesteren. 1818. In kl. 8vo. 86 Bl. f :-12-:

De Gade van onzen Hoofddichter heeft zich door onderscheidene voortbrengselen van haar dichterlijk vernuft met roem bekend gemaakt. Uit hare Elfride, in het jaar 1808 uitgegeven, en ook in dit Tijdschrift aangekondigd, wisten wij, dat zij de Tooneelpoëzij mede beoefende. Thans geeft zij wederom twee Treurspelen in het licht, met name Ramiro en Dargo; stukken, welke naar den, bij de Tweede Klasse van het Instituut, uitgeloofden prijs vruchteloos hebben medegedongen.
Wanneer wij uit deze twee stukken de bekwaamheden en geschiktheid der Dichteresse voor dit allermoeijelijkste kunstvak mogten opmaken, zoude ons oordeel nagenoeg hierop nederkomen: Mevrouw biderdijk bezit, zonder tegenspraak, zeer vele en zeer voortreffelijke hoedanigheden, welke voor een' Treurspeldichter onontbeerlijk zijn. Zij is Dichteres; en dit zegt reeds zeer veel. Haar dichterlijke stijl is fraai; hare taal is zuiver; hare verzen zijn vloeijend en gemakkelijk, krachtig en stout, naar den aard van het onderwerp; en dit zegt mede veel, en meer dan sommigen, bij de thans zoo jammerlijk vervallen kunst der declamatie, zich

{==209==} {>>pagina-aanduiding<<}
wel voorstellen. Zij heeft gevoel en verbeelding, en schildert de hartstogten uitnemend; want zij is Dichteres. Maar of zij genoegzame geestkracht heeft, om het geheel van een Treurspel te omvatten, om, na de expositie van het onderwerp en het in werking brengen der handeling, de tegenstrijdige hartstogten met kracht te doen uitkomen, de verwarring te doen toenemen, de belangstelling van den aanschouwer te vermeerderen, zijne verwachting ten top te voeren, en eindelijk eene bevredigende ontknooping daar te stellen, hieraan zouden wij meenen met reden te mogen twijfelen. In deze beide stukken vonden wij veel, dat tot dezen twijfel aanleiding gaf. Het eerste, Ramiro, houden wij voor het beste, niet zoo zeer om de bewerking, als wel om het onderwerp zelve, waarvan wij de keus allergelukkigst achten. Hoogstbelangrijk is de daad; ja, wij kunnen ons naauwelijks eenig bedrijf voorstellen, meer geschikt, om, met inachtneming der vereischte eenheden en regels, een levendiger belang te verwekken, en de sterkste hartstogten meer in beweging te brengen. De eerste Bedrijven, voor zoo verre daarin het onderwerp wordt voorgesteld en de daad in werking gebragt, zijn uitmuntend. Onze verwachting is hoog gespannen, Onze belangstelling neemt toe tot aan het tijdstip, dat de ontknooping wordt voorbereid. Doch nu vinden wij ons op eens in onze verwachting te leur gesteld; onze belangstelling neemt af, en de ontknooping bevredigt ons niet volkomen. Tot aan het vierde Bedrijf lazen wij dit Treurspel met het hoogste genoegen. Maar nu komt het op de kunst aan. Hoedanig zal de ontknooping zijn? Men verwacht eenen bloedigen strijd tusschen Ramiro en Abdallah. Doch reeds in het eerste Tooneel van het gemelde Bedrijf doet de grootmoedigheid van Abdallah deze verwachting verdwijnen. Ook dit Tooneel is treffend; maar van nu af is het Treurspel geeindigd, of, liever, het hooge belang van den
aanschouwer houdt op: want de grootmoedigheid van Abdallah heeft hem gerust gesteld. Er is nu niets meer te doen, dan Ramiro met deze gelukkige uitkomst bekend te maken. Intusschen heeft de Dichteres noodig, dat Ramiro van Abdallah's gedrag onkundig blijve, en dat de minnenijd van den eersten uitbarste, ten einde op dat misverstand de ontknooping te vestigen. Schoon ons nu wel dit plan niet behaagt, en wij van oordeel zijn, dat de Dichteres het belang verzwakt, door

{==210==} {>>pagina-aanduiding<<}
Abdallah's grootmoedigheid te vroeg te doen uitkomen, willen wij echter het ontwerp der Dichteresse niet afkeuren: maar zij had, naar ons inzien, Ramiro in eenen toestand moeten plaatsen, dat het voor hem onmogelijk werd, met de ware toedragt der zake bekend te worden. Het tegendeel heeft nogtans plaats. Ramiro komt in gesprek, eerst met Abdallah, en naderhand, bij herhaling, met Elvire, en beide zwijgen; zwijgen op een oogenblik, dat er voor Elvire niets natuurlijker was, dan Ramiro op te zoeken, waar hij zich ook bevinden mogt, en hem, zoodra hij juist van pas verscheen, in de armen te vliegen, en hem deelgenoot van hare zoo onverwachte en hoogste blijdschap te maken. Het geheele derde Tooneel wordt verspild met ijdele declamatiën. Ramiro vertrekt. De aanschouwer gevoelt, dat het zoo in het plan van het stuk ligt, om Ramiro onkundig te houden van het voorgevallene tusschen Elvire en Abdallah. Elvire houdt nu eene alleenspraak, waarin zij uitroept:

Maar ach, waarom, waarom u alles niet ontdekt? 
Waarom niet weggevaagd hetgeen u argwaan wekt? 
Waarom zoo lang gedraald, en niet voor 's Sultans oogen 
Alvaroos huichlarij het masker afgetogen? 
Wat, zoo ik 't nog bestond? - Welaan, ik vlieg hem na! 
Een oogenblik vertoefd, is 't mooglijk reeds te spâ. 
Maar ach! naar wien het eerst? - Ramiro! 'k zie u keeren! 


De aanschouwer, die nu ook dacht, dat het reeds te laat was, en de vraag herhaalt: ja! waarom zoo lang gedraald? ziet nu werkelijk Ramiro terugkeeren, en thans niet meer minnenijdig, maar teeder en bezorgd voor Elvire. Was het te voren natuurlijk geweest, dat Elvire hem het zoo belangrijk nieuws mededeelde, waarmede al hunne bezorgdheden ophielden, nu werd het volstrekt noodzakelijk, daar Ramiro haar dus aansprak:

Men hoort den wapenkreet der wederzijdsche heiren: 
De Spaansche macht stort op dees legerplaats: Men strijdt. 
De allarmkreet perst mij voort, daar is geen toevenstijd. 


En Elvire spreekt geen enkel woord! niettegenstaande zij wist, dat dit zwijgen de snoode bedoelingen van haren groot-
{==211==} {>>pagina-aanduiding<<}
sten vijand (Alvaro) in de hand werkte, Ramiro aan die bedoelingen moest dienstbaar maken, en hare beste vrienden, Ramiro en Abdallah, tegen elkander moest doen strijden, (waarover zij zich, in het naastvolgende Tooneel, weder, in ijdele uitroepingen, beklaagt) en niettegenstaande zij wist, dat één enkel woord alles had kunnen voorkomen, alles had moeten ophelderen. Zij zwijgt dus, of liever de Dichteres laat haar, tegen alle waarschijnlijkheid en regels aan, zwijgen, omdat de geringste opheldering de ontknooping, zoo als die eenmaal bepaald was, zoude hebben tegengewerkt. Dit gedrag van Elvire, die, in stede van te zwijgen, zich zelfs op het slagveld tusschen de strijdenden moest geworpen hebben, om Ramiro en Abdallah te behouden, is, in ons oog, eene zoo groote leemte, dat het geheele stuk er door bedorven wordt. Ook is Alvaro een personaadje, die te weinig belang inboezemt. Wanneer deze den minnenijd in Ramiro had opgewekt, en door zijne intrigues had bewerkt, dat Ramiro onbewust bleef van Abdallah's grootmoedigheid, zou het plan der ontknooping hetzelfde hebben kunnen blijven, en het ensemble vrij wat gewonnen hebben. Eindelijk heeft de wijze, waarop de Dichteres Alvaro laat sterven, iets terugstootends, en zal, zonder twijfel, het gevoel van het publiek beleedigen.
Dargo heeft al de schoonheden van het eerste stuk, maar ook dezelfde of soortgelijke gebreken. De eerste Bedrijven zijn hier weder voortreffelijk, ten blijke, dat de Dichteres, zoo lang het op de expositie en het in werking brengen der daad aankomt, hare zaak volkomen meester is, maar dat zij, zoo ras de verwarring toeneemt en de knoop meer ingewikkeld wordt, veel te wenschen overlaat. Dit stuk heeft vooral een Tooneel, dat, naar ons gevoel, eene overheerlijke werking doet; 't is het vijfde van het derde Bedrijf. Maar van nu af begint de kunst hare zwakheid te doen blijken. Alize, na zich eerst aan Gaöl en daarna aan Edda ontdekt te hebben, wordt een onbeduidend personaadje. Zij handelt niet meer. Zij laat zich zelfs in een zijvertrek opsluiten, waar zij ook gerust blijft, niettegenstaande het geweld, vervolgens aan Edda gepleegd. Ook de ontmoeting tusschen haar en Dargo, welke zoo lang is voorbereid, is tamelijk koel. De Dichteres heeft hier, even als in het vorige stuk, weder een alleronbegrijpelijkst stilzwijgen, tegen alle waarschijnlijkheid

{==212==} {>>pagina-aanduiding<<}
aan, noodig, om het stuk dien afloop te geven, welken zij zich heeft voorgesteld. Gaöl heeft zich aan Odo verbonden, om een huwelijk tusschen Dargo en Edda te beletten. Het treffend Tooneel tusschen hem en Dargo heeft hem reeds aan het wankelen gebragt, en het is, blijkens het volgende Tooneel, bij hem reeds beslist, dat hij werken zal,

Ter weering van den slag daar 't vloekgespan naar dorst. 


In deze gemoedsstemming verkrijgt hij de ontdekking, dat hij de zoon van Dargo is; dat zijne moeder heeft, en zich in het paleis bevindt. Hij zwijgt echter, niettegenstaande hem er zoo veel aan gelegen lag, om Edda's vertrouwen te winnen, en haar in veiligheid te brengen. Edda, die van hare zijde zoo zeer bekommerd voor den Koning is, die het ergste van Gaöl ducht, die weet, dat haar aanstaande echt met Dargo de oorzaak van Gaöl's trouweloosheid is, en die mede door een enkel woord, door aan Gaöl de terugkomst der Koningin te openbaren, (want zij wist niet, dat Gaöl reeds met het geheim bekend was) al de gevaren, welke zij zich voorstelde, had kunnen voorkomen, zwijgt mede, en doet zelfs geene enkele poging, om dat allerbelangrijkst nieuws aan den Koning bekend te doen worden, - en dat alles, omdat het zoo in het plan van het Treurspel ligt, om eene ontknooping voor te bereiden, welke bovendien nog gedwongen en niet bevredigend is: gedwongen, omdat de zelfmoord van Edda, naar ons inzien, niet met haar karakter strookt, en, op dat oogenblik althans, voorbarig was; en niet bevredigend, omdat de opoffering eener zoo edele en beminnenswaardige vrouw niet noodzakelijk schijnt. Wij houden, in het algemeen, niet van bloedige Treurspelen. Edoald, wien de aanschouwer, om zijn braaf karakter, heeft lief gekregen, wordt ook noodeloos opgeofferd. Naar onze meening, zoude dit stuk er veel bij gewonnen hebben, indien Edda van de terugkomst der Koningin onkundig ware gebleven; indien Alize, van het verraad en de zamenzwering onbewust, den kloostervoogd Odo tot haren vertrouwde had gemaakt; indien Gaöl het geheim eerst had ontdekt, nadat de Koning reeds naar het leger was vertrokken; indien die
ontdekking hem tot den redder van zijnen vader had gemaakt; indien hij, na de overwinning, zijne moeder in de armen des Konings had ge-
{==213==} {>>pagina-aanduiding<<}
voerd; indien Odo het lot van Edoald had getroffen, en indien Edda nu met Gaöl ware vereenigd, nadat het gebleken was, dat zij elkander sedert lang hadden bemind, maar dat Edda hare liefde aan de dankbaarheid en het belang van haar vaderland had willen opofferen. Door dusdanige schikking zoude het geheel, zoo wij ons niet ganschelijk bedriegen, eene betere houding hebben gekregen. Dan had Alize niet meer gehandeld, omdat zij door de intrigues van den schijnheiligen kloostervoogd misleid werd; dan zouden Edda en Gaöl hebben gezwegen, omdat zij geen geheim hadden te ontdekken; dan zoude het karakter van den laatsten minder geheimzinnig geweest en beter zijn uitgekomen, en dan zoude de ontknooping den aanschouwer volkomen bevredigd hebben.
De Heer bilderdijk heeft voor deze Treurspelen van zijne Gade een Voorberigt geplaatst, waarover wij ons hebben geërgerd. Hij moge dan al geen ongelijk hebben, wanneer hij beweert, dat men, bij den toestand van het Treurspel in ons vaderland, wel eenig stuk had mogen bekroonen, en dat men de namen der afgekeurde stukken had moeten verzwijgen; maar de wijze, waarop hij spreekt van een zoo eerwaardig ligchaam, als de Tweede Klasse van het Instituut, waaronder verscheidene Leden zijn, die de Heer bilderdijk zijne Vrienden noemt, die hij zegt te achten, en aan welke hij betuigt verpligting te hebben, is, naar ons inzien, onheusch en onwelvoegelijk, en zijn toon onbescheiden en beleedigend. Ja, dat spreken uit de hoogte en die meesterachtige toon hebben ons geërgerd: maar hetgeen ons innig leed heeft gedaan, is de verzekering, welke wij in hetzelfde Voorberigt aantreffen, dat de Ega van den Heer bilderdijk in alle zijne gevoelens deelt.
No. 2 bezit, naar ons oordeel, dezelfde schoonheden als de stukken van Mevrouw bilderdijk, zonder dezelfde gebreken. Ten aanzien van taal en stijl en voordragt en versificatie, heeft de Heer da costa aanspraak op hoogen lof. En evenwel zal dit Treurspel, indien wij ons niet bedriegen, bij de vertooning minder voldoen, dan de stukken van Mevrouw bilderdijk. Wij schrijven dit toe aan twee oorzaken. De eerste is, dat het onderwerp niet zoo gelukkig gekozen is. De strijd tusschen eene moeder en eenen zoon kwetst het gevoel. De zegevierende zoon is, wel is

{==214==} {>>pagina-aanduiding<<}
waar, braaf en edel; maar de overwonnene moeder had toch regten, welke niet te miskennen zijn, en, zonder twijfel, gehandhaafd worden door eene regtbank, die de Tooneeldichter altijd eerbiedigen moet. Wij moeten, nogtans, den Heere da costa het regt doen wedervaren van te erkennen, dat hij zelf de zwarigheden, aan zijn onderwerp verknocht, gevoeld, en daarnaar het karakter van Alfonsus met veel kunst gewijzigd heeft. Treffend zijn de laatste regels, den triomserenden zoon in den mond gelegd:

Neen, aangebeden vrouw! neen, edelste aller vrinden! 
De wond van deze borst zal nooit verzachting vinden! 
Het lot, wiens toorn ik lij', vereeuwigt zich dees dag! 
Ga, stervling, leer van mij wat al de glans vermag 
Van rang en grootheid! Op de koningstroon gezeten, 
Is 's overwinnaars borst van rouw van een gereten, 
En rein van hart en hand draagt hij des booswichts straf! 
O hemel! 'k onderwerp me, aan wat uw gramschap gaf! 
Ik weet het, ook de deugd kan hier rampzalig wezen! 
Uw liefde spaart voor haar een heil meer uitgelezen! 
Maar ach! verhoor de beê die hier mijn boezem stort! 
Indien een moeders vloek door u gehandhaafd wordt, 
Behoed, na zoo veel smart, mijn aangebeden gade! 
Behoed mijn Portugal, bevrijd door uw genade! 
'k Stond jaren droefheid door, met beiden lotgemeen: 
Maar treff' dees laatste slag Alfonsus hoofd alleen! 


De tweede is, dat het stuk wat al te geregeld, te bedaard afloopt. Men weet reeds te voren, wat er gebeuren zal. De hartstogten worden niet genoegzaam in werking gebragt; men wordt niet geschokt. Het komt ons voor, dat de Dichter, door geringe verandering, op vele plaatsen hieraan had kunnen te gemoet komen. Om slechts iets te noemen, de anders zeer fraaije Tooneelen in het begin van het vijfde Bedrijf, waarin aan Mathilde (een schoon, uitmuntend karakter, con amore bewerkt) berigten van het gevecht worden medegedeeld, zijn wat eentoonig. Hoe zeer zou de deelneming van den aanschouwer niet zijn opgewekt, en hoe zeer zou het verslag van Lorenzo (bladz. 72 en volgg.) niet in belangrijkheid gewonnen hebben, indien de voorgaande berigten, door den schildknaap en Leonora aangebragt, minder gunstig waren ge-
{==215==} {>>pagina-aanduiding<<}
weest, en onzekerheid en vrees hadden verwekt! Dit zijn echter kleinigheden. De Heer da costa vare voort, met dit schoone, hier te lande zoo weinig bebouwde, veld te bearbeiden! Wij voorspellen hem eenen heerlijken oogst.
No. 3 moet, wat de dichterlijke waarde betreft, ver beneden de voortbrengselen van Mevrouw bilderdijk en den Heer da costa gesteld worden. De Heer barbaz kent wel het Tooneel, en ook wel de regels, welke de Fransche wetgevers gesteld hebben; maar wij twijfelen, of hij wel Dichter genoeg is, om een goed Treurspel te maken. De versificatie is nu en dan gedrongen, en onderscheidene verzen zijn slechts berijmd proze. B.v. Bladz. 48.

Doch nimmer zult ge mij, ondanks mijn' jammerstaat, 
Deelachtig wezen doen aan eenige euveldaad. 


Bladz. 55.

Hoe!... welk een gruwzaam doel, dat ik niet durf bespeuren, 
Ontdekt gij aan mijn oog, als zoude ik 't oorbaar keuren! 


Bladz 62.

Genaak mij onbeschroomd: 
Het is uw minlijk oog dat mijne spijt betoomt. 
De haat is een gevoel, te grievend voor mijn harte, 
En ieder dreigement verstrekt mij 't eerst tot smarte. 
ô Eliane! ik zou, zo gij me ooit haten kost, 
Slechts wenschen dat ik wierd van 's levens last verlost. 


Bladz. 68.

Der Christnen zedenwet, wier hemelstem gebied, 
Dat ik mijn' vijänd zelfs moet redden uit verdriet. 


Bladz. 74.

Zulk een naargeestigheid, hoewel gegrond op reden, 
Vermeêrt alleen 't gewigt van uwe tegenheden; 
Zij jaagt mij siddring aan: 'k vrees, als ze u overmant, 
Dat ge uwen levensdraad verbreek' met eigen hand, enz. 


Dit is geene poëzij. Dit zijn geene verzen, zoo als men thans in onze Schouwburgen verlangt te hooren.
Ook de karakters zijn niet fiks geteekend. Dat van Omar

{==216==} {>>pagina-aanduiding<<}
is wel edelmoedig, maar te zwak. Zijn hartstogt is geene mannelijke liefde, maar laffe verliefdheid, welke, vooral in eenen Vorst, walgt. Er komt ook zoo veel van liefde in voor. Wij althans zouden van de drie medeminnaars Attalah gaarne gemist hebben. De toon van Mirzam is somtijds wat meesterachtig, en de daad van Henrico (bl. 67) beleedigt het gevoel. Wanneer hij zich, in het beslissend oogenblik, met zijne Spanjaarden aan de zijde van Omar gevoegd, en dus het leven van dien Vorst behouden had, zou men zulks met genoegen gezien hebben; maar den man, met wien hij tot dusverre gestreden had, en die op hem vertrouwde, onverhoeds te vermoorden, is verraderij, - en verraderij blijft laag en afschuwelijk, door wien en met welk een oogmerk ook bedreven.





Tooneel des Vredes, of Kaart van Europa, naar deszelfs tegenwoordige staatkundige Verdeeling. Te Amsterdam, bij Mortier, Covens en Zoon. 1818. f 6-10-:


Geographisch Handboek van Europa, ten gidse op hetzelve Tooneel, door J.A.G. Boom. Bij dezelfden. 1819. In gr. 8vo. XIV, 602 Bl. f 5-13-:

Eindelijk is dan met de uitgave van dit Tooneel aan het uitgerekt verlangen voldaan, om eene volledige Kaart van Europa te bezitten, op welker naauwkeurigheid men zich zal mogen verlaten. Zoo moeijelijk en onuitvoerlijk het was, om, te midden der staatkundige verwarringen van vele jaren, en ruilingen van landen door de oorlogvoerende Mogendheden, een zoodanig werk tot stand te brengen, zoo veel te meer loss verdient deze tegenwoordige arbeid, welke het eerste tijdstip van rust daartoe te baat neemt. De Heer covens is als Aardrijkskundige te algemeen bekend en geacht, dan dat wij hem niet veiliglijk met de beste Geleerden in dat vak van alle andere Landen gelijk stellen, en van zijne naauwkeurige behandeling niet alles goeds zouden verwachten mogen. Hij levert ons alhier de Europesche Kaart volgens de laatste en beste stereographische manier, welke ons de vaste ligchamen op eene vlakte volkomen juist doet meten en afbeelden: en, na eene zorgvuldige vergelijking, moeten

{==217==} {>>pagina-aanduiding<<}
wij erkennen, dat hij, ook met behulp waarschijnlijk van den Schrijver des Handboeks, allezins gelukkig geslaagd is; terwijl wij op deze Kaart, zonder te groote snippering of verminking, alle die landen en voorname steden, gebergten en rivieren aantreffen, welke zich onderscheiden, en wel naar die vroegere en laatste indeelingen en grenzen, waaromtrent de Mogendheden onderling zijn overeengekomen. Dat de Uitgever daarin de Fransche taal, als de algemeenste, gekozen heeft, moeten wij, onzes ondanks als 't ware, goedkeuren; te meer, omdat de Schrijver van het Handboek de leemte, welke daaruit in het oog en voor de behoefte van anderen ontstaan mogt, door het gebruik der landeigene taal van ieder land en volk, dadelijk hersteld, en de nuttigheid der uitgave, ook ten behoeve der scholen, allerwegen bevestigd en vermeerderd heeft. De gravure dezer Kaart, omtrent 37 duimen hoog en 47 breed, door de Heeren van beek en konsé, mag vrijelijk met de beste monsteren.
Als den Schrijver van het Handboek openbaart zich de Heer J a.g. boom, zijnde, indien men ons wél onderrigt hebbe, Christenleeraar te Boskoop. Voor zoo verre wij weten, is deze Schrijver nog nimmer met zijnen naam in het openbaar verschenen. Nogtans ontmoeten wij, in de behandeling dezes hoogstmoeijelijken onderwerps, zulk een allesomvattend overzigt van het geheel, zulk eene treffelijke afscheiding en wederzamenvoeging der deelen, zoodanige naauwkeurige uiteenzetting van alles, wat tot ontleding van ieder deel behoort, dat wij daarin allerwegen den zeer geoefenden en ervarenen man waarderen, die deze belangrijke studie gewis niet eerst onlangs of ter loops beoefend heeft, maar tot het pit en merg dezer kunstwetenschap is doorgedrongen.
Reeds de Inleiding, als proeve eener algemeene natuurkundige beschouwing van Europa, ten aanzien van ligging, bevolking, zeeën, bergen, rivieren, luchtgesteldheid, gronden en voortbrengselen, beveelt zich door hare beknoptheid en juistheid, zoodanig dat wij, als ware het, met hem de gansche reis door Europa ondernemen, en al het wetenswaardige leeren opmerken.
Hierna bevat de Iste Afdeeling, in vier Hoofdstukken, de onderscheidene Indeelingen, welke er, bij de Traktaten der Mogendheden, in de jaren 1791, 1802, 1807 en 1815, zijn gemaakt geworden; bij welke opgaven wij telkenreize over-
{==218==} {>>pagina-aanduiding<<}
vloedige redenen gevonden hebben, om de ongemeene vlijen naauwkeurigheid des Schrijvers te bewonderen.
Uit het algemeen overzigt, hetwelk dan ook van zelve aanleiding geeft tot eene gepaste verdeeling van Europa, wordt de afzonderlijke en uitvoeriger behandeling geboren, welke in de IIde Afdeeling vervat is, alwaar de nadere aanwijzing der geographische ligging, grenzen, indeeling enz. van de Europesche Rijken en Staten, volgens de beslissingen van het laatste Weener Kongres, in vijf Hoofdstukken voorkomt, en dit werk alzoo voleind wordt.
Zoo vinden wij, in deze laatste uitvoerige Afdeeling, eerstelijk de Rijken van het Pyrenesche Schiereiland, Portugal, met deszelfs Landschappen en verder Gebied, en Spanje, met deszelfs Provinciën, zoo van nieuw als oud Kastilië, met deszelfs Eilanden; 2.) de Rijken en Staten in en om de Alpen, en daarin Frankrijk, Italië, Zwitserland, het Duitsche Verbond, en het Koningrijk der Nederlanden, in alle derzelver Departementen en Gouvernementen; 3.) de Britsche Eilanden in alle derzelver Provinciën, Prinsdommen en Graafschappen; 4.) de Rijken aan deze en gene zijde der Oostzee, en daarin Denemarken met aanhoorige Landen, Zweden en Noorwegen, en den geheelen Pruissischen Staat; en eindelijk, 5.) de Rijken noord- en zuidwaarts van het Karpatisch Gebergte, en daarin het uitgebreide Rusland, met Polen, daaronder behoorende, den vrijen Staat Krakau, de uitgestrekte Staten van Oostenrijk, en ten laatste het Europeesch Turkije, met alle deszelfs onmiddelbare en middelbare Landen.
Na deze opgave van den inhoud, zal dan ook niemand onzer Lezeren de orde en volledigheid in twijfel trekken, welke in dit werk gevonden worden, en waarbij wij veiliglijk durven verzekeren, dat men, ten aanzien der staatkundige geschiedenis van de onderscheidene Landen en Natiën, veel meer ontmoeten zal, dan men van den Schrijver, bij zulk eene moeijelijke taak, billijkerwijze had kunnen vorderen. Wij bevelen alzoo dit Hollandsche voortbrengsel van wetenschap en kunst aan alle beminnaren dezer belangrijke studie, maar bovenal aan alle Schoolonderwijzers, die daarin de treffelijkste handleiding vinden voor een sedert jaren onzeker, doch hierdoor thans gezuiverd onderrigt. Het is met zulk eene nadrukkelijke ondersteuning alleen, dat de kosten van eene zoo zware onderneming goedgemaakt, en de duizende

{==219==} {>>pagina-aanduiding<<}
moeiten, aan zulk eene taak verbonden, eenigermate beloond worden. Wordt aan dezen pligt voldaan, dan zal er welligt gelegenheid zijn, om, bij eene vernieuwde uitgave, de drukfeilen te verbeteren, welke in den tekst ingeslopen, maar tevens aan het einde van het uitvoerig, naauwkeurig en voor een zoodanig werk onontbeerlijk Register zijn aangewezen, en te gelijk eenige kleine leemten te herstellen, welke van zulk eenen allermoeijelijksten arbeid bijkans onafscheidbaar zijn, en welker opgave niets minder dan wreveligen vitlust zoude aanduiden.


Vrijmoedige Gedachten over de tegenwoordige Huishouding van Staat der Nederlanden, ten gevolge der (bekende) Brieven over den Koophandel. Te Amsterdam, bij Pieper en Ipenbuur. 1819. In gr. 8vo. 33 Bl. f :-8-:


Gevoelvolle Gewaarwording, bij het lezen der onpartijdige Beschouwing, enz. Door J.T.W...... Te Amsterdam, bij M. Schooneveld en Zoon. 1819. In gr. 8vo. 14 Bl. f :-5-8

Wij vinden ook in dit boeksken dien geest van gematigdheid en bedaarde cordaatheid, van klaarheid en overtuiging, afgescheiden van alle kunstige berekening en gevaarlijke bespiegeling, welken wij steeds gaarne als eenen kenmerkenden trek van onzen landaard beschouwen. Zijne denkbeelden over de bewuste brieven zijn geheel de onze; de onze maken wij ook gaarne zijne aanmerkingen over het gebruik van de vrije drukpers, - om, namelijk, niet te zwijgen bij gewigtige, zoo min als te vitten bij min gewigtige verordeningen, die ons verkeerd toeschijnen. Waarbij het zekerlijk van belang, schoon in ons oog niet noodzakelijk is, dat men tevens het betere aanwijze: dit toch is eigenlijk de taak der Ministers, het beoordeelen hunner voordragten alleen die der natie en harer zoo openbare als andere, natuurlijke vertegenwoordigers. Hoe dit zij, de schrijver poogt aan zijne eigene vordering te voldoen, en komt ons voor geenszins ongelukkig in deze poging te slagen.
‘De Koning, zegt hij, erkent den koophandel voor de zenuw van den staat, en beloofde, alle belemmering aan deszelfs vrije werkzaamheid te ontnemen.’ Wij weten, dat de

{==220==} {>>pagina-aanduiding<<}
Amsterdamsche briefschrijvers dit zelve, met vrij scherpe trekken, op den voorgrond plaatsten, om daaraan, even als hier geschiedt, uitkomsten en daden te toetsen. Wij kennen even zoo de slotsom dezer rekening. Doch, waarbij komt het toe, dat deze zoo ongunstig is? Is 's Konings genegenheid of zijn zijne inzigten veranderd? Geen van beide, op zichzelve beschouwd. Maar de omstandigheden, de staat der zaken hebben eene andere gedaante aangenomen. Braband en Holland zijn met elkander vereenigd. Het eerstgenoemde heeft veel minder handel, dan landbouw en fabrijkwezen. Hetzelve verbeeldt zich juist bij die inrigtingen het meeste voordeel te vinden, die den handel schaden. Als een jongst en zeer lastig kind, weet het met schreeuwen veelal zijn' zin te krijgen. Wagen het al de Ministers, eene wet voor te stellen, die aan deze heeren niet behaagt, zoo weten zij zich, in weerwil der duchtigste gronden voor de zaak, dermate te vereenigen en te sluiten, dat het voorstel moet vallen. Men denke alleen aan het regt op de successie, paarden-, pleizieren dienstboden- geld enz., waarbij, in zekeren zin, reeds de grondslag gelegd is tot al den tegenwoordigen jammer. Den enkelen keer, intusschen, dat de geest van Holland zich in 's Konings geest tegen de geweldigste betoogen van de andere zijde heeft staande gehouden, ten aanzien des vrijen graanhandels namelijk, is dit met eenen uitslag bekroond, die de tegensprekers voor altijd moest doen blozen. Doch het baat niet. Men telt de stemmen en de hoofden, men weegt ze geenszins, en alzoo worden wij, daar geene waarachtige ineensmelting kan plaats grijpen, à la suite van Braband, wat wij voorheen vis à vis Frankrijk waren, - eene provincie van ondergeschikt belang. Men ga slechts den gang der zaken omtrent de Commercie na, en de overtuiging zal niet uitblijven.
Onze schrijver volgt thans alle de voortdurende beletselen op den voet, en redeneert overal met zeer veel klaarheid tegen dezelve. Het blijkt daaruit, dat er eene algeheele verandering van stelsel moet plaats hebben, om de gelden, hieruit profluérende, te vinden. En hij slaat daartoe voor, behalve eenige verhooging van het patent der kooplieden, eene hoofdelijke belasting, die, ja, hare moeijelijkheden zou hebben, maar echter niet onuitvoerbaar wezen, en voor die moeite, in eenen geheel vrijen handel en onbelemmerde cir-
{==221==} {>>pagina-aanduiding<<}
culatie, voordeelen zou aanbrengen, die bijna niet te berekenen zijn. En waarlijk, betalen wij niet reeds, zoo aan den lande, als, te Amsterdam en elders, aan de stad, zoodanige hoofdgelden op veel willekeuriger wijze, ja zonder dat de belastingschuldige van eenigen maatstaf weet? Zoodat dus de ondervinding de mogelijkheid bewijst; waarbij onze schrijver de uitnemendste verbeteringen voorstelt.
Over het geheel, echter, beslissen wij niet voor of tegen dezen maatregel. Doch die bron van 's volks bestaan, uit welke de veelvuldige staatsbehoeften zelve van dit kunstland, voor een zoo aanmerkelijk, ja onmisbaar deel, moeten vloeijen, te verstoppen en te doen opdroogen! die zon, welke dit dierbaar plekje gronds uit moerassen opgevaagd, met den weligsten groei overtrokken, en als een wonder der wereld heeft doen beschouwen, voor altijd te doen tanen! o, daarvoor behoede ons een gunstig noodlot! Nog maar een' korten tijd, dan worden de gronden, die ons moeten ondersteunen of doen wegzinken, voor eenen langen tijd gelegd! Dat toch de stem van vaderlandsche mannen, klinkt ze ook in 's lands hooge vergadering, waar wangunst, eigenbaat en vooroordeel kunnen heerschen, als in eene woestijn, ten minste het hart des Konings rake! opdat deze noordelijke gewesten, die zijnen heldenstam sedert eeuwen in het harte dragen, geen slagtoffer hunner toegevendheid of dwaze verdeeldheid worden! opdat wij niet andermaal de tooneelen beleven, die Vorst en volk zoo ongelukkig gemaakt, en op den rand des verderfs hebben gebragt!
Hierna bepalen zich des schrijvers bezwaren bij eenige stukken van het Justitiewezen. Het is bekend, dat wij nog steeds onder het Fransche wetboek zuchten, waarin, ja, eenige wijzigingen gemaakt zijn, doch die, door de zaken uit haar verband te rukken, dezelve in menig opzigt slechts verergerd hebben. De Hoven van Assises vorderen Jurés, het geheele stelsel een Hoogst Geregtshof; regtbanken van koophandel zijn regtbanken van onkundigen. - Meermalen, inderdaad, hebben wij bevoegde regters dergelijk oordeel hooren vellen, en met de sterkste kleuren zien afmalen. Wij kunnen ook voor ons zelven hieraan geene toestemming weigeren, en bidden dus mede al wederom: verlos ons van het kwade!
Eindelijk klaagt hij nog over de bureaucratie, de omslag-
{==222==} {>>pagina-aanduiding<<}
tige formaliteiten bij alle administratie, den Franschen geest met één woord, die ons nog dreigt te verderven, nadat het Fransch geweld zulks vergeefs beproefd heeft. Wij helpen hem klagen, en bidden zuchtende:

o Mihi (nobis) praeteritos 
Redderet si Juppiter annos! 


Is uw gevoel opgewekt en verwarmd, lezer, door het stukje boven vermeld, en tast gij nu met gretigheid naar den Lierzang, om dit gevoel eens regt lucht te verschaffen; ei wees gewaarschuwd! de teleurstelling zou al te groot zijn. Die zoogenaamde lierzang is verre beneden het onderwerp, is loutere herhaling van algemeene waarheden, zoo onbepaald misschien zelfs geene waarheden, in coupletten gerangschikt. Hij getuigt slechts van het gevoel, dat iedereen vervult, en zelfs den ongeoefendsten, die ook zijne taal op verre na niet zuiver schrijft, tot eene poging drijft, om zich buitengewoon krachtig uit te drukken. Ongelukkig aagt hij hierin niet, daar de poëzij onder de verzenmakerij verloren gaat, gelijk de kracht van eenen hevigen stroom door menigvuldige kronkelingen en bogten in zijne voorgeschreven loopbaan. Men zegt wel: Si natura negat, facit indignatio versum; maar het is er dan ook naar. Wij althans raden den dichter, zich meer te oefenen, alvorens hij het vaderland of den handel op nieuw zijne zangen wijde. Non tali auxilio etc.


Aan den Waalschen Kerk leeraar A.L.C. Coquerel. Te Amsterdam, bij H. van Munster en Zoon. April 1819. In gr. 8vo. 8 Bl. f :-5-8

Eene ongehoorde sottise, eene ergerlijke profanéring, eene schandelijke persiflage - één van deze, of welligt alle drie. Bewijs?

‘Wie spreekt als Gij, Demosthenes! 
Wie leeraart als Gij, Socrates! 
Wien hoort men in U, Cicero!...... 
Aäron, Jesse's zoon, en diens zoon Salomo, 
Profeten- en aposte schaar, 
Met Nazareth's-profeet, der Kristnen Hoofd, te gaêr.’ 





{==223==} {>>pagina-aanduiding<<}

Gezangen, bij Huwelijksfeesten, en op Bruilofts-maaltijden, den Jonggetrouwden ter eere te zingen. Allen op bekende Zangwijzen. (Voor een algemeen gebruik geschikt.) Te Amsterdam, bij C. Schaares. 1818. In kl. 8vo. 32 Bl. f :-6-:

Een liedje behoort bij den bruiloftsdisch; men zingt er ook allerlei, en van verschillende waarde; en het is voor den bruiloftsgast lastig, als hij het liedje of de zangwijze niet kent, en alzoo niet medezingen kan. Is het nu om het even, wat men daar zinge, als het maar niet kwetsend voor de zeden is, zoo bepale men zich tot deze verzameling overal; en ieder gast, mits hij het boekje medebrenge, neemt deel aan de vreugde bij den deun. Evenwel missen deze liedekens zoo geheel het eigenaardige, naïve, vervrolijkende en puntige, dat wij voor ons dezelve, zonder smart, tot een ander algemeen gebruik zouden gebezigd zien.


Antiprofessoraal rescript.

(Zie Letteroefeningen, 1819. No. I. en Recensent, No. III.)
Wij moeten Professor m. tijdeman het: Turpe est Doctori cet., en vooral ook matth. VII:1 enz. herinneren; want ons vraagteeken heeft hij, helaas! niet over het hoofd gezien; en nu duidt hij de oude Jufvrouw zóó uit, dat men haar nagenoeg wel met eenen natten vinger beloopen kan, makende alzoo het vermoeden, dat onze vraag geven kon, tot zekerheid. Hij schrijft ons eene bedoeling toe, die wij niet hadden; wij beoordeelden het werk, niet de persoon van de schrijfster. Wij hadden den bril van den Professor niet, en konden in dat armhartig werk geen het minste blijk van schranderheid, wellevendheid, godzaligheid, liefderijkheid noch bescheidenheid vinden. Ook zonder dien bril kan zijn Hooggeleerde onze bedoeling, in de hem bekende beoordeeling, duidelijk lezen; en wij voegen er nu bij, dat wij al verder nog wenschten het oude vrouwtje tot zwijgente brengen, door haar te doen opmerken, dat haar geschrijf nadeel doet aan den Godsdienst, en bovendien meer dan éénen waardigen Predikant in verdenking brengen kan; en, zoo dit niet voldoende mogt zijn, door haar tevens te doen voelen,

{==224==} {>>pagina-aanduiding<<}
dat men haar nagenoeg kende, en ook niet gezind was, wanneer zij zoo voortging, haar eenigzins, 't zij dan om hare jaren, 't zij om eenige andere reden, te ontzien. Wij kennen G. en den omtrek, niet van heden of gisteren, zoo als men zegt; en wij weten, wat daar bijzonder schade doet. Wij wilden haar doen voelen, dat haar geschrijf al te onnoozel en ongezouten was, om bij eenigen verstandigen Leeraar ingang te vinden; en wij hopen nu ook, dat, hetgeen wij schreven, strekken zal, om haar te doen op hare hoede zijn tegen geestelijken hoogmoed, (eene leelijke ondeugd!) welke welligt, door des Professors uitbundigen lof, aan dit zijn voorbeeld van deugd en godsvrucht zoo openlijk gegeven, wel een weinig kon worden uitgelokt; terwijl wij haar tevens verzekeren, dat ons oordeel over haar boekje het oordeel van zeer velen is; ook nu nog, na de Professorale magtspreuk.
Die ontkent, dat het vrouwtje van een stelsel, van een thans geliefkoosd stelsel (dat zij wil ondermijnen, ja geheel doen instorten) geschreven heeft, hetwelk thans door Godsmannen gepredikt wordt, spreekt logentaal. (De Professor kan daar zijne gevolgtrekkingen naar goedvinden uit afleiden; wij vinden de zijne niet Christelijk, en willen in dezen niet bij hem ter schole gaan.) Zij heeft het tegen een stelsel, en niet maar tegen het misbruik van een stelsel, gelijk de Professor ons opdringen wil. En zulk een stelsel is onregtzinnig, zeer erg onregtzinnig. Gelukkig bestaat het tot nog toe niet, dan alleen in de hersenen van het oude vrouwtje.
Door zeker Onderrigt voor arme en onkundige menschen, bij wijze van zamenspraken, door h.s.m. [Wed. wijlen Ds. m. te G.?] Te Gorinchem, bij j. van der wal, 1816, kan Professor tijdeman zich, des verkiezende, mede nog onderwijzen en stichten; en zoo de Jufvrouw nog meerderen voorraad voor de pers gereed hebben mogt, en de Heer cornel dien drukken wil, zal het genoeg zijn, aan de Lezers van onze Letteroefeningen te berigten, dat die boekjes uit denzelfden hoek komen, en van dezelfde Fabrijk, als waarover de oude Prof. tijdeman zoo gunstig oordeelt, en welke te leeren kennen hem en velen aangenaam zal zijn. - De gustibus non est disputandum!



{==225==} {>>pagina-aanduiding<<}

Boekbeschouwing.

Verhandelingen, rakende den Natuurlijken en Geopenbaarden Godsdienst, uitgegeven door Teyler's Godgeleerd Genootschap. XXVIIIste Deel. Te Haarlem, bij J. van Walré en Comp. 1818. In gr. 4to. 70 Bl. f :-18-:

Zagen wij immer met gretig verlangen de beantwoording te gemoet der doorgaans hoogst belangrijke vragen van teyler's Godgeleerd Genootschap, zoo was het bij die, welke deze vaderlandsche en eerwaardige mannen voor den jare 1815 hadden uitgeschreven, van den navolgenden inhoud: Hebben de groote gebeurtenissen, welke in het staatkundige, en de verschillende begrippen, welke in het godsdienstige en wijsgeerige, sedert ruim het vierde van eene eeuw, in Europa hebben plaats gehad, eenen voordeeligen of nadeeligen invloed gehad op de ware verlichting in het godsdienstige en zedelijke van de volken van dat werelddeel; en wat mag men, als gevolgen van dezelve, in die opzigten, met reden nog verwachten? Tot onze gevoelige spijt, derhalve, werden wij, en voorzeker ook het Genootschap, in onze hope te leur gesteld, wanneer men, bij mangel van eenig antwoord, den eereprijs waardig, zich verpligt achtte, nogmaals de aandacht van geheel ons werelddeel op het aangelegen voorstel te vestigen, en deszelfs Geleerden en Wijsgeeren voor een volgend jaar uit te noodigen tot den wedstrijd des roems, die nu voorzeker bij den edelaardigen zwaarder wegen zoude dan het opgehangen metaal. Wij ontveinzen het intusschen niet, den inhoud der vrage op nieuw lezende en overwegende, bekroop ons de twijfel, of wel het achtbaar Genootschap, hoezeer wij het anders wenschten, ook bij deze tweede poging zou mogen doel treffen. Zeer weinigen toch onzer tijdgenooten, die nevens ons de staatkundige be-
{==226==} {>>pagina-aanduiding<<}
roeringen en gang der wijsgeerige begrippen, met den invloed van beiden op de volken van Europa, beleefd en opgemerkt hadden, durfden wij bevoegd achten, om, zonder vermetelen trots, naar dezen eereprijs te mogen dingen. Zeer weinigen, vreesden wij, waren in staat, dat kort en nabij zijnde
tijdvak, zoo rijk in gebeurtenissen, en den werkelijken toestand der Natiën over geheel ons werelddeel, alzoo te kenschetsen, als vereischt werd, om vandaar een besluit op te maken tot den algemeenen voortgang of teruggang in ware godsdienstige en zedelijke verlichting. Zeer weinigen ook, liet zich aanzien, zouden, met genoegzame voorzigtigheid en overredende kracht, in de duistere toekomst weten in te dringen, om die gevolgen van het voorledene met zulk eene waarschijnlijkheid voor te dragen, als het Genootschap wenschte in het slot van het opgegeven voorstel. En was er onder die weinige mannen van de hoogste vlugt en aanzienlijken stand, het zij in ons vaderland, of elders in Europa, die lust hebben mogt aan deze grootsche taak der bespiegelende wijsgeerte, dan wederom daagde bij ons de zwarigheid, dat hem, onledig met andere meer dringende bezigheden, de tijd ontbreken konde, om in stille overdenking te gaan nederzitten, en zijne pen te leenen ter beantwoording eener vrage, welker oplossing, wegens de versche geheugenis der woelingen, en het alomme nog heerschend verschil van beoordeeling derzelve, ligt aanstoot baren zoude bij eene min kiesche behandeling. Maar wat toeven wij u, Lezers, bij onzen voormaligen bezorgden twijfel? Immers de groote vraag is beantwoord. Een onzer Landgenooten, de Man, die bij de jongste herstelling van Nederland, bijzonder in Amsterdam, met vereerenden luister zich toonde, en daarna belangeloos terugkeerde in zijnen letterkundigen werkkring; die, hooggeschat bij onzen Koning, den Vorst met zijnen schranderen en trouwen raad ter zijde staat, en in de Vergadering onzer Wetgeving schittert; deze heeft

{==227==} {>>pagina-aanduiding<<}
alleen naar den prijs gedongen, en is bekroond gewonden met den verdienden lauwerkrans.
Wij verblijden ons, de uitgave te mogen aankondigen van kemper's Proeve, welke wij, alle vooringenomenheid ter zijde stellende, ten minste zoo veel mogelijk van ons afwerende, onder de uitnemendste gedenkstukken rangschikken, waarop het wijsgeerig Nederland in het oog van uitheemschen mag roem dragen. Ja, wanhopen wij, van in ons kort verslag de volle waarde dezer Verhandeling des Leidschen Hoogleeraars te doen uitkomen, wij houden ons overtuigd, dat elk onzer Landgenooten, hem lezende, ons oordeel niet alleen billijken, maar ook onzen wensch bevestigen zal, dat zijn werk, waarvoor ons de grenzen onzer schoone tale, helaas! te eng beperkt schijnen, door meer dan ééne overzetting ter kennisse gebragt worde van andere Natiën.
Intusschen, ter nadere beschouwing toetredende, gevoelen wij meer dan ooit het moeijelijke der taak, die op ons wacht, om, na zulk eene voorbereiding, onze Lezers te bevredigen, bij wien wij toch niet verlangen, dat de behaalde zege bij Teyler, of de naam van kemper, (om van ons gezag niet te spreken) gelden zal boven eigen oordeel, door ons nu voor te lichten.
Met genoegen, dan, zagen wij in den stijl dezer Verhandeling eene bondigheid en klaarheid, vol van zeggenskracht, hoedanige wij meenen, dat weinigen in staat zouden zijn van na te volgen, gelijk zij hier, als in de schriften van onzen de groot, gevonden wordt. Helderheid van denkbeelden, rijkdom van vernuft, door rede alleen bedwongen, liefde voor waarheid en Godsdienst, zuiver van de gebreken des tijds, en de hand eens Meesters, die de stof, welke zij te bewerken heeft, en grondig kent en tot haar doelwit vormt, vertoonen zich alomme, waar men deze bladen inziet. Het betoog inzonderheid, naauwkeurig den leiddraad der vrage volgende, ontwikkelt zich langzaam, doch met eenen wissen gang, die ter overtuiging henenvoert; want tel-
{==228==} {>>pagina-aanduiding<<}
kens, na stukswijze beschouwing van zaken, wordt ieder afzonderlijk pleit voldongen, de wederspraak van andersdenkenden opgelost, en, waar verschillende besluiten, deze voordeeligen, gene nadeeligen invloed der tijden aanwijzen, ontbreekt het niet aan een' onzijdigen toets, die de slotsom weegt, in dit zoo belangrijk deel der bespiegelende wijsgeerte, waarvan wij reeds genoeg de moeijelijkheid hebben doen gevoelen.
Dit overzigt, vleijen wij ons, zou voldoende zijn, om velen onzer Landgenooten ter lezinge uit te lokken; wij willen echter eenige nadere wenken geven omtrent den inhoud, zulks verkiezende boven het mededeelen eener drooge schets of schraal geraamte van een zoo schoon en welgespierd geheel.
Zonder dus van andere, hoezeer gepaste, onderscheidingen alhier te gewagen, teekenen wij aan, dat deze Verhandeling in twee voorname deelen gesplitst is, waarvan het Iste den invloed toetst der gebeurtenissen en wijsgeerige begrippen op de ware verlichting der Volken van Europa, zoo in het godsdienstige als zedelijke, gedurende het bedoelde afgeloopen tijdvak; het IIde de gevolgen aantoont, van dien invloed voor het tegenwoordig geslacht en in de toekomst te wachten.
I. Blijkbaar nu kenteekende ‘zucht naar de meestmogelijke vrijheid en zelfstandigheid, en daarmede naauw vermaagschapte onbeperkte drift, om in alles tot de eerste en hoogste bovenzinnelijke beginselen op te klimmen,’ den geest des tijds. Hij sprong los in Frankrijk bij de Omwenteling, en verbreidde zich over de Natiën van Europa, naar gelange zij het magtige Volk meer of min toegenegen waren, 't welk hij in onrust bragt, en voortzweepte ten oorlog. Vanhier, dat hij op het naburig Engeland zijnen invloed miste, als de vrucht van uitheemschen, ja ook gehaten grond. Vroeger was reeds de brandstof voor deze uitbarsting in Frankrijk gestrooid door de Encyclopedisten: en, gelijk oorzaak en uitwerkselen naauw zamenhangen in den loop der dingen, ja geheele Volken, uit hunnen slui-
{==229==} {>>pagina-aanduiding<<}
mer gewekt, doorgaans van het eene tot het andere uiterste driftig voorthollen, zoo was vernietiging van het oude, en verwoesting van troonen beide en altaren, de leus der raddraaijers, die, met de tooverwoorden vrijheid, onafhankelijkheid, zelfstandigheid en verlichting, verwarring stookten en krijg. Ongeloof en rede vervingen dus de plaats van het bijgeloof, welks kluisters men van zich wierp, evenzeer als den band van den beteren, maar door het vooroordeel in Roomsche landen miskenden, Godsdienst der Protestanten. Ook bij dezen, voor welken de beginselen, die men misbruikte, minder nieuw of onbekend waren, werkte de geest des tijds, maar op verschillende wijze. Onder hen was wel de voormalige sektenijver gedoofd; dan toch de gehechtheid aan eigene kerkgevoelens dwarsboomde het onderzoek en den opgang der waarheid. Maar nu, daar vrijheid van denken en oordeelen geliefkoosd werd, week, als in een oogenblik, de kinderlijke eerbied voor den Godsdienst der Vaderen, en juichte men zelfs openlijk de Fransche
Theophilanthropen, of wel de Duitsche Neologen, toe. Want ook waar aanzienlijken, uit eigenbelang, de Omwenteling en staatsberoerten schroomden, weigerden zij nogtans niet, van de wetgevers der mode in Europa, derzelver onverschilligheid voor den Godsdienst over te nemen, en het stelfel van ligtzinnigheid, als dat van den bonton, in hunnen beschaafden kring te prediken. Zoo vond ook elders geringen tegenstand, wat men nu, in navolging der Franschen, of, zoo gij wilt, terugkeerende tot het oorspronkelijk doel van het Protestantisme, beraamde, om kerk en staat vaneen te scheiden, of den Godsdienst vrij te waren van menschelijk gezag. Immers niet alleen de staatkundige beroerten, maar de wijsgeerige begrippen, met name die den stempel dragen van Duitschen oorsprong, oefenden almede, bijzonder in de Protestantsche landen, eenen blijkbaren invloed op het godsdienstige. De geest des tijds, namelijk, scherpte aldaar de Geleerden ter navorsching en ontleding van bovenzinnelijke waar-
{==230==} {>>pagina-aanduiding<<}
heden. Kant en zijne schole beproefden, alle tot hiertoe geldige bewijzen voor het bestaan van God te ontzenuwen; zij drongen het onbetoogbare dier hoogstaangelegene waarheid aan, en wilden haar, op grond van eene onmisbare noodzakelijkheid, ten onderwerp maken des geloofs. Zij braken, in één woord, meer af, dan zij opbouwden, en begunstigden hierdoor, althans bij de menigte, die ongeroepen in het heiligdom der hoogere wijsgeerte indrong, twijfelarij en ontkenning van alle bovennatuurlijke waarheden. Zij ondermijnden alzoo en benadeelden niet weinig de aangenomene begrippen beide van den Natuurlijken en Geopenbaarden Godsdienst. Want ook dit leert de Geschiedenis: terwijl men tot hiertoe door kritiek en uitlegkunde in de godgeleerde scholen het
dogmatisme met gunstigen uitslag bestreed, waren de kweekelingen en voorstanders der Kantiaansche wijsgeerte daarop uit, om, met achterstelling van kritiek en taalkennis, de H. Schrift te verbuigen, en den Godgeleerden te vormen naar hunne duistere, en door hunzelven ten laatste weinig meer begrepene, diepzinnige gevoelens.
Intusschen, wanneer men nu, met onzen hooggeëerden Landgenoot, vaststelt, ‘dat rede en zinnen alleen voor ons menschen de toetssteen van waarheid zijn, welken ons de Hemel geschonken heeft,’ dan moet, almede volgens hem, zedelijkheid de éénige en echte proef zijn van ware godsdienstige verlichting. Uitgaande derhalve van dit standpunt, betoogt hij in het breede, en door kracht van bewijzen, dat de vorderingen in godsdienstige vrijheid, niet meer belemmerd door menschelijken invloed of banden des geloofs, alleen in onzen tijd, en bij den loop der jongste staatsgebeurtenissen, gerijpt zijn, dan toch voor vruchten en beginselen, bij de Kerkhervorming erkend, te houden zijn. Maar ook aan den anderen kant voldingt hij, dat, schoon de nieuwere wijsgeerte eenige verlichtere gevoelens aanbragt, deze nogtans, door het begunstigen van scepticismus en ongeloof omtrent den Natuurlijken Gods-
{==231==} {>>pagina-aanduiding<<}
dienst, door het losmaken van het gezag des Geopenbaarden, en het inslaan van eenen anderen weg, dan uitlegkunde en kritiek, tot verklaring der Schrifture, welker zin zij van voren wijsgeerig poogt aan te wijzen, een dadelijk nadeel heeft toegebragt aan ware godsdienstige verlichting.
Maar, voortgaande tot het zedelijke, of deszelfs toestand, zoo verre die onder menschelijke waarneming valt, doet zich terstond te dezen de onderscheiding voor tusschen verlichting en de zeden zelve der Europesche Volken, welke gewis met die verlichting niet evenzeer voortgaan, meermalen daarmede geheel strijden, zoo bij elk individu, als bij de Natiën. Ontwijfelbaar nu heeft de Omwenteling, (ondanks haren jammer) door het verbreiden der beginselen van Vrijheid en Gelijkheid, sedert lang in de scholen erkend, vele dwaze vooroordeelen uitgebannen bij de menigte, en weleer bevoorregte titels vernietigd in de zamenleving, ja, dat meer is, de Wetgeving zelve eene meer menschelijke gedaante doen aannemen; bijzonder heeft zulks plaats in het Lijfstraffelijk Regt, en door afschaffing van de pijnbank. Overigens, omtrent de hoogere beginselen van zedelijkheid, die de wijsgeerte der Kantiaansche schole, tegen de ouderen van leibnits en wolf, geleeraard heeft, deze mogen een nieuw en beter licht in de scholen ontstoken hebben, maar oefenden nogtans, bij mangel van populariteit, geenen invloed op de Volken, aan welke zij onbekend bleven. Daarentegen, dat de staatsberoerten, en de Omwenteling met hare tooverklanken, de oorlog en het geweld, dat zich over geheel Europa uitbreidde, en de ligtzinnigheid, woestheid en ongodsdienstigheid der Fransche legers, met één woord de woeling der hartstogten, die, los van den teugel der wet en rede, onstuimig voortholden, hoogelijk tot het bederf der zeden in ons werelddeel hebben medegegewerkt, vereischte weinig meer dan gezegd, en naauwelijks bewezen te worden.
II. Veel dieper onderzoek wederom vorderde het an-
{==232==} {>>pagina-aanduiding<<}
der deel der vrage, dat van de gevolgen der voorledene tijden spreekt voor de toekomst; en vinden wij hier gewaagd, eerst van de meer afgelegene uitzigten, die men zich voor de nakomelingschap, daarna van eene naderbij zijnde verwachting, welke zich het tegenwoordig geslacht zou mogen voorstellen: immers dat hier waarschijnlijkheid en geene zekerheid zich denken laat, is duidelijk: ook stroomt de tijd zoo ongevoelig voort, dat de grenzen van het tegenwoordige naauwelijks te omschrijven zijn. Volgens het reeds gezegde nu, nopens de vorderingen in zedelijke verlichting, en verbreiding der godsdienstige vrijheid, laat zich opmaken, dat, gelijk doorgaans hevige schokken en omwentelingen voor eene latere nakomelingschap goede vruchten opleveren, zulks ook, omtrent die wij beleefd hebben, eindelijk te voorzien is. Immers die beroerten destijds verwoesten zichzelven, de hartstogten loopen zich mat, en na geweldige onrust keert rust weder; waartoe de menschen neigen. Maar liefhebbers van den ouden tijd beloven zich niets goeds, ten zij, hetgeen veranderd of gesloopt is, hersteld worde, en kerk en staat en maatschappijen binnen de grenzen teruggebragt worden van een gezag, dat inloopt tegen de redelijke beginselen van burgerlijke en godsdienstige vrijheid. Men onderscheidt intusschen, bij deze tegenwerping, de lijdelijke en slaafsche onderdanigheid, voor een woest en onmondig Volk in zijnen kindschen staat onmisbaar, geenszins van die kinderlijke en meer verstandige gehoorzaamheid, waarmede beschaafde en verlichtere Natiën zich onderwerpen, en, dewijl haar belang zulks vordert, vreedzaam leven naar wet en orde. Voor anderen, wederom, is die kalmte zelve een voorwerp van bekommering, naardien zij, hoog opgewonden door de nieuwere wijsgeerige begrippen, reeds bij de tegenwoordige rust, wegens achteruitgang in verlichting, beducht worden. Dezen,
nogtans, hadden, met jeugdige ligtvaardigheid, zich eenen oogst voorspeld naar het welige bloeisel, niet gedachtig dat de natuur en het saizoen menigte van bloemtrossen en

{==233==} {>>pagina-aanduiding<<}
onrijpe vruchten doet afvallen van elken boomgaard, die echter nog rijkelijke voordeelen aanbrengen, en door goeden oogst beantwoorden kan aan meer redelijke verwachtingen. Gematigde uitzigten dus op vele goede en bestendige gevolgen der jongste Omwenteling doen zich voor het nageslacht met grond hopen. Maar, wat mogen zich thans aanwezige Natiën voorspellen? Zal ook reeds voor haar uit het doorgeworsteld kwaad eenig nut ontstaan? Eenmaal ondervonden zij, dat voor haar de Vrede, waarmede zij zich vleiden, kortstondig was, en door buonaparte, aan zijne wachters op Elba ontsnapt, verijdeld werd. Thans schijnt dezelve, na de overwinning bij Waterloo, en door het Heilige Verbond, beter in Europa bevestigd. Hoeveel, nogtans, hangt niet menigmaal, bij de plegtigste verbindtenissen der Hoven, en van onvoorzienbare gebeurtenissen, en van het leven af eens Vorsten, die daarvan de ziel is! In den onderhavigen toestand van Europa komt vooral ook de geest der Volken in aanmerking, en verbiedt de Regeringen, onbedachtzaam te zijn. Frankrijk is nog rijk in brandstoffen, wel vernederd, maar niet verdemoedigd, en krijgszuchtig; Italië niet bevrijd van den overlast van zijne bedelaars en roovers; Portugal een wingewest geworden van den troon, naar Brazilië overgebragt; en even weinig gevoelt zich Spanje gelukkig onder de tegenwoordige Regering, waarvoor het zwaren strijd doorstond. In Duitschland houden nog de beginselen der nieuwe wijsgeerte de Volken in hooge stemming, en zijn dezelve bij hen doorgedrongen, nadat zij in den oorlog hunne krachten leerden kennen. Engeland mort over de ondankbaarheid van het vasteland, dat eigene nijverheid aanmoedigt, en het vertier belemmert der Britsche fabrijken. Holland zucht over het verlies van zijnen vorigen (en weldra ook van zijnen nog overigen) handel. In Braband ook, en waar in Europa niet, wanneer gij Rusland
uitzondert, heerscht onvergenoegdheid wegens onbevredigde wenschen en uitzigten, omtrent hetgene men zich van den Vrede

{==234==} {>>pagina-aanduiding<<}
beloofd had, en van de tegenwoordige staatsinrigtingen. Tot bewaring der rust is er alzoo voor de Gouvernementen de grootste omzigtigheid noodig; te meer, daar de nieuwe onlusten in Zuid-Amerika eene deelnemende aandacht in Europa trekken, en ligt eene toevallige oorzaak het smeulend vuur kan doen uitbarsten.
Aan den anderen kant, evenwel, leerde de jongste ondervinding het middel kennen, dat tegen die vreeze kan opwegen: en het verstandigste deel onder de Natiën, van beroerten afkeerig geworden en afgemat, verlangt evenzeer naar rust, als hare ledige schatkisten geene nieuwe zenuw ten oorlog aanbieden. Weshalve men, op dien grond, zich een kalm genot der vorderingen van onzen leeftijd in verlichting metderdaad beloven mag.
Nog bleef een woord te zeggen overig, ten aanzien der verwachtingen omtrent het godsdienstige, waarin de tijden doorgaans van een overdreven rationalisme tot het mysticisme overslaan, en zelfs de sporen van zulk eene neiging zich in Europa reeds vertoonen. ‘Maar gelukkig voor de menschheid!’ zegt kemfer, ‘zij ontmaskeren zich te vroeg, deze predikers eener nieuwe duisternis, die, volstrekt geene vermomming beneden zich achtende, in Duitschland zich van den wijsgeerigen sluijer van het Schellingianisme bedienen, terwijl zij in Spanje, Frankrijk en Italië het herstel van godsdienst en zedekunde tot nun voorwendfel nemen; zij ontmaskeren zich te vroeg, om gevaarlijk te worden, wanneer slechts de vrienden der waarheid niet insluimeren, en de volken en vorsten slechts nimmer vergeten, dat hun beider wederzijdsch belang, inderdaad, het belang eener voor de behoeften des tijds berekende verlichting is.’
Dus hebben wij den gang en rijken inhoud dezer bekroonde Verhandeling des Leidschen Hoogleeraars alleen van verre gevolgd en aangewezen, en voorzeker de begeerte onzer Landgenooten, om zelve te lezen en te oordeelen, eerder opgewekt dan bevredigd. Het ge-
{==235==} {>>pagina-aanduiding<<}
heel teekent eene vlugge hand van bewerking; maar, wijl het daarbij aan juistheid van betoog, of aan beschaving, even weinig, als aan gewigt van zaken, ontbreekt, mogen wij dit werk zijns waardig keuren, en leggen de pen neder met warmen dank voor deze zijne lettervrucht, waarover zich het Vaderland verblijdt.





Gedachten van J.L. Ewald, over de vorming der Israëllten in Christelijke Staten. In het Nederduitsch overgebragt, door W. Goede. Te Groningen, bij W. van Boekeren. In gr. 8vo. 216 Bladz., en een Voorberigt van den Vertaler van 34 Bl. f 2-:-:

Hetgeen, op den titel, als inhoud van dit geschrift (zeker om de belangstelling in hetzelve te vergrooten, en er het debiet van te bevorderen) is uitgedrukt, maakt er slechts het minderdeel van uit. Onder het opschrift, hetwelk het eigenlijk had moeten dragen, zou het waarschijnlijk, in weerwil van den naam van ewald, niet zoo wél aan den man gewild hebben Het had dan moeten heeten: j.l. ewald's wederlegging van de geschriften der Heeren rühsz en fries, tegen het verleenen van burgerlijke regten aan de Joden in Duitschland. Maar dan zou elk aanstonds gezien hebben, dat het een geschilschrift was, en gereedelijk hebben begrepen, dat, daar men aan de onvertaald geblevene geschriften, waartegen het gerigt is, geene kennis had, men deze wederlegging ook zeer wel ontberen kon. En zoo is het inderdaad. - Door den Franschen invloed hebben de Joden, in de laatste jaren, ook op vele plaatsen in Duitschland, burgerlijke regten verkregen; doch, sedert die invloed is opgehouden, heeft men hen, hier en daar, en inzonderheid te Lubek en Frankfort aan den Main, niet alleen weder van die regten willen ontzet-
{==236==} {>>pagina-aanduiding<<}
ten, ook schoon hun dezelve, zoo bij de Akte van het Congres te Weenen, als bij die van het Duitsch Bondgenootschap van 8 Junij 1815, voorloopig, en tot nadere bepaling, gewaarborgd waren; maar zijn ook de hier voorgenoemde Schrijvers opgetreden, om tegen het toestaan dier regten in het gemeen te ijveren, en daartoe de Joden in een hatelijk daglicht te stellen en te lasteren. De beroemde ewald treedt hier als hun voorspraak op, en verdedigt hen mannelijk, als een regtschapen menschenvriend, en met al de warmte van een voorstander van waarheid en regt. Eere hebbe daarvoor zijn verstand en hart! en, daar het eene belangrijke vraag is, hoe men de Israëlieten,
wanneer men hun alle burgerlijke regten toestaat, tot regt nuttige leden der maatschappij vormen en beschaven zal, behandelt hij ook dit vraagstuk, en deelt deswege zijne gedachten mede. Hij splitst zijn stuk in tweeën, en handelt eerst over de beschaving, en daarna over de burgerlijke regten. Doch de stof is niet overal zoo wél geregeld, dat zij niet somtijds in elkander loopt, en onaangename herhalingen veroorzaakt. Trouwens het geheel heeft ook andere kenmerken van een vlugtig opstel. - Dat nu dit geschrift voor het Duitsch publiek van belang is, staat men gaarne toe; maar voor ons? - Wij hebben reeds doen zien, hoe wij daarover denken. Wij merken verder aan, dat, behalve dat dit geschrift veel behelst, hetwelk hier van geene toepassing is, de groote vraag hier ook voorlang is afgedaan. De Joden bezitten en genieten hier in vrede alle burgerlijke regten, niemand betwist ze hun, en wat tot hunne vorming en beschaving, van wege den Staat, behoort gedaan te worden, en door ewald onderzocht wordt, is, tot hun groot genoegen, en veel beter, dan hier wordt voorgedragen, geregeld; zoodat men geenen grond voor de vertaling en uitgave van dit stuk vinden kan, dan afgeleid van het bijonder voordeel, hetwelk Vertaler en Uitgever daarvan, voor zichzelven, mogen hebben berekend. Op dien zelfden grond zullen er dan

{==237==} {>>pagina-aanduiding<<}
ook nog twee aanhangsels van ruim dertig bladzijden zijn bijgevoegd, welke men in het oorspronkelijke niet vindt. Men had er, van soortgelijken inhoud, nog wel honderd anderen noodeloos kunnen bijvoegen. De Vertaler verdedigt de uitgaaf van het geheel als nuttig, om bekend te doen worden, dat men ook in andere landen werkzaam is, ‘om de beginselen der regtvaardigheid en der menschenliefde omtrent de Joden te doen heerschen,’ en om vruchtbare wenken te geven, hoe elk het zijne tot veredeling van deze zijne natuurgenooten kan bijdragen. Wij zeggen: het eerste doel kon, door eene korte aankondiging, hier of elders geplaatst, voldoende bereikt worden; en een klein afzonderlijk geschrift, opzettelijk tot bevordering van het laatste uitgegeven, zou hoogen lof hebben kunnen verdienen: maar daarom alleen zulk een boekdeel, als het tegenwoordige, in de wereld te zenden! waarlijk, dat was een ongelukkig gekozen middel.
Wat nu het Voorberigt betreft: dit is alleen belangrijk, voor zoo ver het een antwoord van eenen beschaafden en verstandigen vriend des Vertalers uit de Israëlieten zelven bevat, op de hem gedane vraag, ‘wat er, ook in ons land, reeds voor de Israëlieten gedaan is, of nog zou kunnen worden?’ Schoon ook dit antwoord zeer gerekt is, verklaren wij het echter voor het belangrijkste van het geheele stuk. Men leest er met genoegen de betuigingen van warmen dank en tevredenheid in over het onthaal, hetwelk de Israëlieten hier te lande vonden, toen zij elders nog zeer verdrukt werden, over de voorspraak, welke de Staat voorheen, en nog onlangs zijne Majesteit, onze Koning, hun buitenslands verleende, en vooral over hetgeen, in de laatste tijden, voor hen gedaan is, de onderscheiding, met welke de Natie in het gemeen, en de uitstekenden onder hen in het bijzonder, thans behandeld worden, en over de laatste Koninklijke besluiten betrekkelijk de Scholen. Van welken goeden gevolge dit dan ook bij de Natie geweest zij, wordt niet vergeten; en,

{==238==} {>>pagina-aanduiding<<}
loopt hier ook wat veel eigen lof onder, men vergeeft dat gaarne, om de naïve uitdrukkingen van tevredenheid, en de hoogst bescheidene voorstellen van hetgeen men verder verlangt. Wij voor ons moeten, bij het zeer wél geschreven en gemarigd beklag, wegens de uitsluiting der Israëlieten bij de Maatschappij Tot nut van het Algemeen, en het niet toelaten van hunne kinderen op de meeste scholen, verklaren: Pudet haec opprobria nobis et dici potuisse, et non potuisse refelli. Het pleit, hier gevoerd, om er het onredelijke en nadeelige van te toonen, beamen wij met ons gansche hart, en wij wenschten vurig, dat elk het laze. Het zou niet missen iets toe te brengen tot de verandering, die onfeilbaar hierin eens komen zal; want (zeggen wij den Schrijver na) eens zal de zaak des menschdoms over verkeerden godsdienstijver en verjaarde vooroordeelen zegepralen, en (voegen wij er bij) dan zal men zich ook over deze vooroordeelen schamen, gelijk men zich thans over zoo vele anderen schaamt. - Opmerkelijk contrast is hier met dat al tusschen dezen schranderen Briefschrijver, die het gemengd onderwijs van Christen- en Israëlietische kinderen, op dezelfde scholen, (godsdienstigen uitgesloten, gelijk van zelf spreekt) voor hoogst nuttig en wenschelijk houdt, en ewald, die hen volstrekt van elkander wil hebben afgezonderd. - In dezen brief, of liever in 's Konings besluit, daarin geïnsereerd op bl. 10, is eene belagchelijke drukfout ingeslopen: geinterdiceerd staat er, voor geïntercedeerd.





Oproeping aan Israël, door W.E. de Perponcher. Te Utrecht, bij J. van Schoonhoven. 1818. In gr. 8vo. 24 Bl. f :-4-:


Aanmoedigings roep tot Israël, door en bij denzelfden, 11 Bl. f :-3-:


Drang roep aan Israël, door W.E. de Perpon-
{==239==} {>>pagina-aanduiding<<}
cher. Te Utrecht, bij J. van Schoonhoven. 1818. In gr. 8vo. 13 Bl. f :-3-:

In eenen tijd, dat er zoo veel werk gemaakt wordt van de bekeering der Heidenen, is het natuurlijk en billijk, oud Israël ook niet te vergeten. In Engeland, het middelpunt van de meeste dezer Christelijke pogingen, zit men te dien aanzien ook niet stil, en de inrigting voor arme Joden-kinderen, hetzij enkel tot onderwijs, hetzij teffens ter geheele opvoeding en verzorging, zal welligt blijken, een der doelmatigste middelen te zijn. Maar, werkt dit niet spoedig of niet zeker of niet edel genoeg? Althans de overtuiging van volwassenen, zoo door openbare prediking als geschrift, wordt mede te hulp geroepen; en wij hebben, onder ons zelve, de Heeren why en simeon zien verschijnen, wier eerste vervolgens is doorgetrokken tot in het hartje van Rusland, terwijl de ander meer dan ééne zijner gehoudene bekeeringsleerredenen, in het Hollandsch vertaald, heeft doen uitgeven. Wat wonder, dat de ijver onzer landgenooten, die in de andere pogingen van Engeland, ter uitbreiding van het Evangelie, zoo veel deel genomen hebben, ook gaande raakt omtrent lieden, die in grooten getale bij en onder hen wonen. De grijze de perponcher, onvermoeid in het bevorderen van godsdienstige begrippen en gevoelens, op het woord des levens gegrond, is ook hier de voorganger. En, wat den persoon betreft, wie zou eerder mogen hopen ingang te vinden, dan een man, van verkeerden ambtsijver of eenigerlei baatzucht onmogelijk te verdenken, achtbaar door aanzien en deugd, als van den rand des grafs zijnen natuurgenooten toeroepende: bekeert u, en laat u behouden, o Huis Israëls!?
Doch, na deze Heeren alle gehoord of gelezen te hebben, moeten wij bekennen, dat wij, Joodsch zijnde, door hen, naar ons tegenwoordig gevoel, niet overtuigd of bekeerd zouden zijn geworden, Over het geheel genomen, komen de Profetiën ons voor, ge-
{==240==} {>>pagina-aanduiding<<}
schikter te zijn, om eenen geloovigen van onzen tijd in zijne overtuiging te bevestigen, dan om nieuwe belijders aan te winnen. Het onbepaalde in de meeste derzelven, gepaard met de gebrekkige kennis der geschiedenis in lateren tijd, laat hier al te veel speling over, die door de dichterlijke inkleeding van de eersten nog vermeerderd wordt. Niet ligt zal de Israëliet zich laten beduiden, om geheel zinnelijke tafereelen, als 't ware, te vergeestelijken. In het bijzonder moeten wij ons zelve verklaren tegen het geheele bewijs van den Heer de perponcher; dat hier op neêrkomt: Mozes heeft den Israëlieten zegen en voorspoed beloofd, wanneer zij Gods wet gehoorzaamden; maar vloek en uitroeijing gedreigd, indien niet. Dan, na Christus gekruist te hebben, zijn zij verstrooid en gekweld tot op den huidigen dag. Derhalve is die daad strijdig geweest met Gods wet en bedoeling. Q.E.D. Wij toch houde die beloften en bedreigingen voor algemeen, en achten beide nagekomen, al naar dat de zeden des volks van tijd tot tijd zijn geweest; terwijl wij de verwerping van den Heiland, door zedeloosheid en wanbegrip, en hetgeen vervolgens heeft plaats gehad, wel geenszins buitensluiten, maar ook niet tot de spil maken, waarop alles, en ook het genoemde bewijs, zou kunnen draaijen.
Naar ons oordeel, ware de bestrijding van het Jodendom beter aan te vangen, op grond van deszelfs geheele, godsdienstige inrigting, die blijkbaar ongeschikt is, om allen volken en tijden gemeen te worden. Dezelve, uit dit oogpunt, met de Christelijke vergelijkende, moet deze het verre winnen. En, alleen als voorbereiding en inleiding, kan de eerste bewezen worden, eene uitstekende waarde en geschiktheid te bezitten. - Het is hier de plaats niet, dit verder uit te breiden, en te toonen, dat eerst op dergelijk fondament zoodanige bewijzen mede konden aangebragt worden, als bijzondere plaatsen, bij de Profeten en elders, aan de hand geven. Op zijne wijze heeft onze Schrijver zijne taak wèl volvoerd, veel blijk van bijbelkennis, Christelijken ijver en

{==241==} {>>pagina-aanduiding<<}
gezond verstand gegeven. Wie, trouwens, twijfelt hieraan, die den edelen man kent?
Ook het tweede stukje pleit voor een gezond hoofd en hart; hoewel het haast meer tot de Christenen dan tot de Joden gerigt is. De ongepastheid eener stuursche en onbroederlijke behandeling van zoodanige Joden, als zich mogten laten tot Christus bekeeren, wordt daarin krachtig aangetoond; even of de Schrijver hun, die zijne stem mogten hooren, zelven de stof wilde in den mond leggen, om alzulke behandeling naar verdienste te bejegenen en te bestrijden. Dit is voorzeker een verdienstelijk werk. En bijna zouden wij zeggen, dat de Joden zelve beginnen, de vooroordeelen; die tegen hen bestaan, op eene edele wijze te bestrijden, door zich op beschaving toe te leggen, en verdienstelijke Christenen aan zich te trekken. Zou dit niet met even veel regt, als sommige andere omstandighedeu, door onzen Schrijver bijgebragt, als een Goddelijk voorteeken en hulpmiddel tot het groote einde mogen worden aangemerkt? Althans, de Vader der Lichten geve, dat het hiertoe eenmaal strekke!
No. 3 is als een tegenstuk van het vorige. Het strekt, om diegenen, welke door den gevreesden haat der Joden worden afgeschrikt om dezen te verlaten, daartegen te bemoedigen. Wanneer God spreekt, moeten alle betrekkingen en bedenkingen zwijgen - deze is de stelling, welke hier fiksch en krachtig betoogd en aangedrongen wordt; terwijl het boeksken al verder besluit met eene menigte plaatsen uit het O.V., algemeen op den Messias toegepast, die, als in het voorbijgaan, moeten medewerken, om het algemeene oogmerk, de bekeering van Israël, te doen plaats grijpen.






{==242==} {>>pagina-aanduiding<<}

Handboek der Materies Medica, of aanwijzing der kenteekenen en krachten der voornaamste Geneesmiddelen, voor min geoefende liefhebbers der Geneeskunde, ook dienende tot bevordering van het gebruik der Bataafsche Apotheek; door Adolphus Ypey, Hoogleeraar in de Geneeskunde aan de Universiteit te Leyden. Tweede, verbeterde Uitgave. Te Amsterdam, bij W. van Vliet. 1818. In gr. 8vo. XVI en 844 Bl. Met de Bladwijzers van de Nederduitsche en Latijnsche benamingen der Geneesmiddelen, benevens het Portret van den Schrijver. f 6-10-:

De ondervinding heeft de nuttigheid van dit werk gestaafd. Eene tweede uitgave toch is, bij dergelijke werken, als dit, hier te lande, eene ware zeldzaamheid. Ook gelooven wij niet, dat iemand, het eigenlijk oogmerk, waarmede dit boek geschreven is, onder het oog houdende, deszelfs doelmatigheid zal in twijfel trekken. Daar het nu bijna in ieders handen is, zoude het overbodig zijn, er veel van te zeggen. Alleenlijk meenen wij te moeten aanmerken, dat deze tweede druk werkelijk vermeerderd en verbeterd is. Er zijn weinige artikels van eenig aanbelang, welke geene blijken dragen van met aandacht te zijn nagezien. Daarom verwonderde het ons te meer, bij de ipecacuanha niets te vinden van de eigenaardige braakverwekkende stof (émétine), daarin door pelletier gevonden; bij den azijn, niets van de proeven van den Hoogleeraar parot, omtrent deszelfs werking in den typhus. Met genoegen zagen wij echter, dat de Hoogl. het gevoelen van den beroemden Geneesheer a roy niet deelt, welke beweert, dat de azijn ontstekingwerend werkt. Bij de magnesia hadden wij gaarne iets gezien over derzelver weldadig vermogen in graveel en steen; bij den kina, iets meer bepaalds omtrent deszelfs bestanddeelen. Wij

{==243==} {>>pagina-aanduiding<<}
zijn het voorts met ypey niet eens, dat de kina de zuurstof ontneemt aan de spiesglansbereidingen. Een harer bestanddeelen gaat er veelmeer eene verbinding mede aan, welker kracht, in hardnekkige tusschenpoozende koortsen, door te veel waarnemingen bewezen is, dan dat het ons niet vreemd moet voorkomen, den Hoogl. er zoo ongunstig over te zien schrijven. Bij het opium hadden wij ook gaarne iets omtrent het bijzonder bedwelmend bestanddeel gehad, waardoor hetzelve vooral zijne werking op het menschelijk ligchaam uitoefent. En, zoo wij iets van belang op dit werk wilden aanmerken, zoude het zijn, dat de zoo gewigtige scheikundige beschouwing meestal zeer gebrekkig is.








Geneeskundige Mengelingen, uitgegeven van wege het Genootschap: Arti salutiferae, te Amsterdam, door H. de H. Lémon, J.W. Kirchner, F. van der Breggen Cornz., H.J. van Houte (Med. Ds.) en F. Buchner, (Heel-, Oog- en Stads-Breukmeester.) Isten Deels 1ste Stuk. Te Amsterdam, bij L. van Es. 1818. In gr. 8vo. 114 Bl. f 1-4-:

Het Genootschap: Arti salutiferae, te Amsterdam, hervat zijne werkzaamheden op eene waardige wijze. Dit eerste stukje van Geneeskundige Mengelingen heeft althans, over het algemeen, een' belangrijken inhoud. Het bevat een aantal waarnemingen van onderscheiden aard. In de eerste plaats biedt ons de Heer reynders er, uit zijne vroedkundige praktijk, eenige aan, betreffende het nut van den ratanhia-wortel in bloedvloeijing uit den uterus, waardoor de uitstekende werking van dit geneesmiddel, ten overvloede, bevestigd wordt. Hij wendde hetzelve met en zonder andere zamentrekkende middelen, en ook in verbinding met opium, aan. Ook in den witten vloed zag hij er goede werkingen van. Maar wij vatten niet, hoe onze Schrij-
{==244==} {>>pagina-aanduiding<<}
ver de toediening van dit geneesmiddel tot de heelkundige bewerkingen brengt, (bl. 22). Dit is eene ongepaste verwarring van zeer verschillende zaken. De aanwending van een inwendig geneesmiddel kan nimmer eene heelkundige bewerking zijn, even min als de aderlating ooit een artsenijkundig (pharmaceutisch) geneesmiddel kan heeten. Hieruit volgt echter nog niet, dat de Heelmeester, bij de behandeling der ziekten, tot zijne hand en instrumenten bepaald is. Dit gedeelte der Geneeskunst wordt, zoo als celsus reeds, te regt, aanmerkte, niet Chirurgie genoemd, omdat het alleen, maar omdat het voornamelijk met de hand hulp aanbrengt. - Een bijvoegsel van de Heeren van der breggen en de lémon levert nog eenige nadere bijdragen tot de waardering van dit geneesmiddel.
De Hoornsche Geneesheer kuys geeft ons vervolgens eenige waarnemingen, betreffende het nut der loodsuiker in de longtering uit verettering. Deze verhandeling zal nog in 't volgend stuk vervolgd worden; hier vinden wij slechts twee waarnemingen, waaruit allezins het nut van dit middel blijkt. Wij moeten echter aanmerken, dat er ook nog andere, in die ziekte werkzame, middelen gebruikt zijn, waartoe wij het zaad van watervenkel brengen.
Op deze verhandeling volgen drie waarnemingen van navelstrengbreuken, welke wij insgelijks aan den straks genoemden Heer reynders verschuldigd zijn, en eene bijdrage tot het belangrijk geschrift van den beroemden sömmerring over dit onderwerp kunnen opleveren; waarbij de Schrijver ons tevens daarop oplettend maakt, dat dit gebrek onzen grooten landgenoot ruysch niet ontgaan, maar door hem zeer naauwkeurig beschreven is.
Behalve het gemelde, bevat dit stukje nog eene korte en zeer wel geslaagde beschrijving van een aanmerkelijk fungeus gezwel, op het oog zittende, en, met een gelukkig gevolg, weggenomen door den Utrechtschen Geneesheer greeve; wordende deze beschrijving door

{==245==} {>>pagina-aanduiding<<}
eene afbeelding opgehelderd, - en het zeer belangrijk verhaal eener borstbeklemming, uit verwijding en verdunning der regter hartekamer ontstaan, door den bekwamen Goudaschen Geneesheer buchner zoo oplettend waargenomen als oordeelkundig behandeld. De Hoogl. van der breggen heeft hierbij eene waarneming van hemzelven, en eenige aanmerkingen over de organische gebreken van het hart in 't algemeen, en de oorzakelijke betrekking tot de borstbeklemming, gevoegd. In de Latijnsche beschrijving van dit ziektengeslacht zijn eenige lompe taalfouten ingeslopen, welke dit, anders welgeschreven, stukje zeer ontsieren.


Reis om (rondom) de Wereld, in de jaren 1806-1812, door Archibald Campbell. Te Amsterdam, bij J.C. van Kesteren. 1818. In gr. 8vo. X en 180 Bl. f 2-:-:

De titel van Reis rondom de Wereld moet den Lezer niet misleiden, zoodat hij aan eene opzettelijk daartoe uitgeruste onderneming zou denken. Het zijn eenvoudig de lotgevallen van eenen Engelschen matroos, te Canton van zijn schip gedeserteerd, en door eenen Amerikaan in dienst genomen, met wiens bodem hij op een der eilanden van Russisch-Amerika schipbreuk lijdt, wel in het eerst op een dier eilanden een vriendelijk onthaal vindt, doch naderhand, te Alexandrië op Kodjak aangekomen, terugkeert, om de goederen uit het gestrande schip te halen, aldaar andermaal schipbreuk lijdt met de boot, (te midden des winters op 55 gr. Noorderbreedte) en ongehoorde rampen uitstaat, die hem op het verlies zijner beide beenen te staan komen; vervolgens oversteekt naar de Sandwich-eilanden, alwaar hij zich eenigen tijd met der woon ophoudt, en daarna over Brazilië naar Engeland terugkeert, alwaar dit verhaal zijner reizen, door iemand, die, hem bij het kommerlijk beroep van straatmuzikant, of liever vedelaar op

{==246==} {>>pagina-aanduiding<<}
de stoombooten der Clyde, aantreffende, hem hetzelve afvroeg, met het menschlievend oogmerk werd uitgegeven, om den bekrompen' toestand des ongelukkigen mans een weinig te verbeteren. - Men denke echter niet, dat hier niets van belang, dan de lotgevallen des hoofdpersoons, zou voorkomen. Wij vinden er gewigtige bijdragen in tot de kennis der naburige eilanden van Kodjak in Russisch-Amerika, (de Vossen-eilanden) en vooral eene zeer belangrijke beschrijving der Sandwich-eilanden, de ontdekking en het graf van cook, en naderhand door den zeer merkwaardigen inlandschen Vorst tamaahmah tot eene zekere hoogte van beschaving gebragt, die met den tijd deze eilanden tot het middelpunt van den handel tusschen Azië en Amerika kan opvoeren. Campbell heeft namelijk, boven andere Reizigers, (turnbull enz.) het voordeel gehad, om den Koning te zien en meermalen te spreken. Tamaahmah dan, die niet alleen Owaihi, (bekend door cook's dood, den hemelhoogen berg Monna-koa (18,400 voet) en den volkaan Mouna-roa (ruim 13,000 voet), maar ook Mowee (Mowi) en, benevens andere eilanden, ook Wahoe beheerscht, - alwaar hij zijn verblijf houdt, en waar ook campbell vertoefde, - tamaahmah is thans, (1819) zoo hij nog leeft, bijna zestig jaren oud, niet onvriendelijk, en, hoewel een veroveraar, bij zijne onderdanen bemind. Hij heeft zich, even als peter de groote, met wien hij wel eenige overeenkomst heeft, doch nog met meer zwarigheden zal hebben te strijden, voornamelijk toegelegd op het zeewezen, en had reeds in 1809 een vlootje van tien of twaalf (zekerlijk kleine) schepen
bij elkander, door zijne eigene timmerlieden, onder beleid van een' Engelschman, gebouwd. Immers er zijn vele timmer- en andere werklieden in zijnen dienst, en hij tracht dezelve, even als peter de groote en de tegenwoordige Pacha van Egypte, gedurig door Europesche aankomelingen te vermeerderen, aan welke hij gewigtige voorregten en eigendommen schenkt. Hij heeft echter

{==247==} {>>pagina-aanduiding<<}
geenszins den landbouw verwaarloosd, maar het vee, 't welk te voren slechts in honden en varkens bestond, met horenvee, paarden, schapen en geiten laten vermeerderen. Hij zelf bewerkt, gelijk weleer de Keizer van China, zijnen akker, of bed van Taro; een wortel, die het voornaamste voedsel der ingezetenen uitmaakt, en met moeite gebouwd wordt. Hij kleedt zich op de Europesche wijze (in een' blaauwen rok met een' groenen pantalon.) Zijn huis is ook op de Europesche wijze van tigchelsteenen gebouwd; van hetzelve waait de Engelsche vlag, en het wordt door eene batterij versterkt; ook is er een kruidmagazijn, en steenen pakhuizen voor Europesche goederen. Het Volk zelve heeft, zoo 't schijnt, reeds eenige beginselen van beschaving aangenomen; het is ongemeen handig in de vervaardiging van allerlei gereedschappen, begint zich op den handel toe te leggen, en de vreemdelingen genieten er, sedert tamaahmah's bestuur, volkomene veiligheid. Des te meer is het te verwonderen, dat naar dezen zoo veelbelovenden oogst geene Zendelingen worden afgevaardigd, daar het voorbeeld van Otaheite hen toch moest bemoedigen. Men wil thans, dat er eenige jonge lieden uit deze eilanden zelve in het Britsche gebied tot Zendelingen worden opgeleid. De Koning is, bij al zijne beschaving, zoo goed als de minste zijner onderdanen, aan het ergste bijgeloof overgegeven; zelfs offeren zij, bij het uittrekken ten oorloge, menschen aan hunne Godheden op. Zeer merkwaardig is de overeenkomst van gevoelens, en zelfs van namen der Godheden, godsdienstige plegtigheden en begraafplaatsen op de Sandwich-eilanden, de Vrienden- en Gezelschaps - eilanden (Otaheite, Huaheine, enz.) en Nieuw-Zeeland, hoezeer zoo
verre van elkander gelegen, als vanhier tot de Kaap de Goede Hoop; eene overeenkomst, die reeds cook in het oog viel. De naam der opperste Godheid, (of liever de Godheden in 't algemeen) Eatooa (Itoee), die der grafplaatsen, door den Godsdienst ook tot den eerdienst geheiligd, Morai, enz. zijn op alle deze ei-
{==248==} {>>pagina-aanduiding<<}
landen in gebruik. De zonderlinge gewoonte, om iets sacrosanctum of taboe te verklaren, die in de Godsdienstpligten der Sandwich-eilanders zulk eene groote rol speelt, is ook niet alleen op Otahiti, maar ook op de Vrienden-eilanden in gebruik, waarvan het voornaamste, het eiland Amsterdam, bij de inlanders Tonga, naar die gewoonte Tonga-Taboe genaamd wordt. En wat nog zeldzamer is, wanneer wij het woordenboekje van de Sandwich-eilanden, achter campbell's Reis gevoegd, met de kleine woordenlijst van Nieuw-Zeeland en Otahiti bij cook vergelijken, ontdekken wij eene treffende overeenkomst. Zoo heet (volgens de Engelsche uitspraak) een Opperhoofd in Nieuw-Zeeland eareete, op Otahiti earee, op de Sandwich-eilanden eree, (iriti, iri, iri) een man taata, taata, tanata, eene vrouw whahine, ivahine, waheine, het hoofd eupo, eupo, po, de spreekwijs: kom hier, horomai, hanomai, here mai, enz. Dit kan toch alleen uit naauwe stamverwantschap verklaard worden, die men
weder bezwaarlijk uit kolonisatie kan afleiden, bij de gebrekkige scheepvaart dier volken en den geweldigen afstand; zoodat ons eene overstrooming, die een groot vast land te midden der Zuidzee verzwolgen, en slechts de eilandgroepen, als zoo vele bergtoppen, heeft overgelaten, nog altijd het waarschijnlijkste voorkomt. Deze gissing schijnt zich ook te bevestigen uit de overlevering der inboorlingen, die, volgens campbell, eene algemeene overstrooming stellen, uitgenomen van den berg Monna-koa op Owaihi, waardoor alle de bewoners omkwamen, behalve een enkel paar menschen, hetwelk zich op dien berg redde, en de oorsprong van het thans bestaande menschelijke geslacht werd, (bl. 117). Eene dergelijke overlevering vermeldt wilson, in zijne Zendelingsreis, van de Otahiters.
Voor 't overige heeft de Uitgever dezer Reis, in zijn voorberigt, (of liever de door hem aangehaalde Edinburgher Reviewers) wel gelijk, dat het verslag der ontdekking van nieuwe volksstammen niet zoo belangrijk

{==249==} {>>pagina-aanduiding<<}
is voor den Lezer, als de geschiedenis van hunne ontwikkeling en trapswijze beschaving. Natuurlijk kunnen deze eilanders, onder eenen Despoot, die naar willekeur regt van leven en dood op hen heeft, en op wiens gezigt men zich tot den schouder ontblooten moet, nimmer die grootsche vertooning aanbieden, als het vrije Griekenland, onder volkshoofden of in kleine Republieken, of het Italië der Middeleeuwen, toen beide zich aan de barbaarschheid ontworstelden; maar zij mogen zich nogtans geluk wenschen, dat deze Despoot en veroveraar tevens zoo zeer het heil zijner onderdanen behartigt, en zoo gemeenzaam in hun midden verkeert, om, op eene aartsvaderlijke wijze, alle hunne belangen te hooren en, zoo veel in hem is, te bevorderen. Hij kon het niet begrijpen, dat campbell den Koning van Engeland nooit gezien had, en vroeg, of deze dan niet even als hij onder zijn volk verkeerde, om deszelfs behoeften te leeren kennen, hetwelk door niemand beter dan door hemzelven gedaan kon worden, (bl. 99.) Er heerscht onder den Koning de gestrengste Oligarchie: de opperhoosden zijn eigenaars, het volk slechts pachters, van den grond.
Bij dit reisverhaal is geene kaart gevoegd. Wij vinden echter in het 2de Stuk des IIden Deels der te Weimar uitgekomene Geographische Ephemeriden een kaartje van campbell's vaart van het eiland Sannak, waar hij de eerste reis, naar Kodjak, waar hij ter tweede male schipbreuk leed, waarschijnlijk uit het Engelsche verhaal overgenomen. - Bijna vermoeden wij, dat de vertaling, die anders zeer vloeijend en zuiver is, naar eene Hoogduitsche overzetting gemaakt is, zoo door den titel Reis om de Wereld, als om het meer dan eenmaal voorkomende Duitsche woord Kurbis-, voor kalebas-flesschen.
Over 't algemeen zal dit verhaal aan alle lezers van reisbeschrijvingen genoegen geven, zoo wel aan hen, die daarin slechts zonderlinge ontmoetingen zoeken, waaromtrent de ongelukken des helds zekerlijk hunne

{==250==} {>>pagina-aanduiding<<}
nieuwsgierigheid zullen voldoen, als hun, die vermeerdering hunner kennis aan landen en volken begeeren, en zich gewis, althans door de beschrijving der Sandwich-eilanden, niet te leur gesteld zullen zien.





Levens- en Karakterschets van Willem Frederik, Prins van Oranje-Nassau, (thans Koning der Nederlanden.) Naar het Hoogduitsch van J. van Arnoldi, deels vertaald, deels met eenige aanteekeningen en ingevlochten bijvoegselen vermeerderd, door T. Olivier Schilperoort. Met het Portret van Z.M. Te Zutphen, bij H.C.A. Thieme. 1818. In gr. 8vo. 111 Bl. f 1-10-:


Leven en Karakterschetsen van Willem I, Koning der Nederlanden, naar het Hoogduitsch van J. von Arnoldi. Te Rotterdam, bij J. Hendriksen. 1818. In gr. 8vo. 92 Bl. f :-15-:

Twee bijna gelijktijdige vertalingen van hetzelfde Hoogduitsche werk! De Boekverkooper hendriksen roept, in een bijgevoegd berigt, de wet in tegen zijnen mededinger thieme, en beweert, het boek vroeger aangekondigd te hebben; wij kunnen echter daarover niet oordeelen, zonder ook de andere partij te hebben gehoord. Het mercantiele des geschils dus daargelaten, zullen wij slechts vragen: welke vertaling, welke uitgave zal den Lezer het beste voldoen? Naar ons oordeel verdient de vertaling van olivier schilperoort, als vrijer, minder gedwongen, en hier en daar met aanteekeningen verrijkt, de voorkeur boven die van den ongenoemden bij hendriksen. Ook de uitgave bij thieme is beter, zoo wel het papier als de letter. Het slot des werks, met een enkel woord de Geschiedenis onzer Omwenteling aanstippende, is door schilperoort weggelaten, als aan iederen Hollander bekend, of toch behoorende bekend te zijn, en buitendien onvoldoende. Dit alles moge waar zijn; maar nu breekt ook de uitgave bij thieme eensklaps af, en mist het behoorlijke slot. Daarenboven verdienen de uitmuntende mannen, die onze Omwenteling in 1813 bestuurd, en de terugkomst des Prinsen bewerkt hebben, gewis ver-
{==251==} {>>pagina-aanduiding<<}
melding; en het moet den Nederlander streelen, te zien, dat ook Duitschers die kennen. Wij geven den Vertaler bij hendriksen dus hierin de voorkeur, dat hij zijn stuk, volgens het oorspronkelijke, eene meerdere volledigheid en rondheid heeft bijgezet. Te meer had dit slot eene overzetting verdiend, omdat het de hartelijke aandoeningen bevat van eenen Nassauer, aan het Vorstelijk Huis van jongs af verbonden als deszelfs getrouwe dienaar, en die zich nu in zijnen ouderdom, niet kortstondig door eenen geweldenaar, maar door een
Congres der Monarchen, ten gevolge van het arrondissérings-beginsel, met alle zijne landslieden, tot hun innig leedwezen, van den Koning, hunnen geliefden landsheer, ziet afgerukt, en in de groote Pruissische Monarchij verzwolgen. - Deze uitboezeming, thans zoo geheel boven verdenking van vleijerij verheven, is eene der schoonste lofredenen op onzen Koning en zijn bestuur! -
De eerste levensjaren van Z.M., toen Erfprins van Oranje en Nassau, zijn genoeg bekend. Eerst na den bloedigen veldtogt van 1794, waarin hij zich, even als in dien des jaars te voren, ongemeen onderscheiden had, behalve over de Nederlanders ook over een gedeelte des Oostenrijkschen legers bevel voerde, en in den beslissenden slag bij Fleurus met zijnen vleugel de overwinning behaalde, verloren vele Nederlanders hem uit het gezigt. En nogtans was de Vorst ook in dezen tegenspoed niet minder eerbiedwaardig, dan aan het hoofd van een leger. Na eenig verblijf te Londen, begaf hij zich naar Berlijn, om aan het Pruissische Hof voor de belangen van zijn Huis te waken. Twee schoone trekken uit dezen tijd lezen wij van Vader en Zoon. Willem V kon de rijke Bisdommen Wurtzburg en Bamberg, als schavergoeding voor zijne verliezen in Nederland, hebben bekomen; hij wees zulks van de hand, om geene inbreuk te doen op de Duitsche staatsgesteldheid, die echter kort daarna voor Frankrijks willekeur bezweek. De Erfprins kocht de Poolsche heerlijkheden van Vorst jablonowsky, en hief de lijfeigenschap in die bezittingen dadelijk op. Met den Vrede van Luneville, en de daarop gevolgde schadeloosstellingen, bekwam de Erfprins (daar de oude Vorst dezelve van de hand wees) Fulda, met andere ver uiteen verspreide bezittingen. 's Vorsten bestuur over dezelve wordt door den Heer arnoldi, zekerlijk met kennis van zaken, voortreffelijk geschetst, en

{==252==} {>>pagina-aanduiding<<}
levert het ware beeld op eener vaderlijke Regering, welke dan ook ten gevolge had, dat de ingezetenen van Fulda, in 1813, van de verbondene Mogendheden den Regent terug verzochten. In 1806 beroofde buonaparte den Vorst van zijne, hem vier jaren vroeger toegewezene, Staten door het Rijnverbond, hetwelk, tot loon der slaafsche onderwerping aan den vreemden Gebieder en de vernietiging der Duitsche staatsgesteldheid, aan de deelhebbers eene onbepaalde magt over hunne onderdanen verleende. De Prins wilde in deze ongeregtigheid geen deel hebben, (schoon hem zulks aangeboden werd) maar besloot, ‘dat het beter ware met eere te vallen, dan den beroemden naam van Oranje, door eigene slaafsche onderwerping onder een vreemd juk, schande aan te doen.’ Hij viel dan ook: niet alleen werd hem zijn vaderlijk erfgoed in 't Nassausche, maar kort daarop ook de landen der schavergoeding, in den Oorlog met Pruissen, ontrukt, en hij zelf, na den slag bij Jena, te Erfurt gevangen genomen. Willem frederik zag zich dus tot een ambteloos leven genoodzaakt; maar hij deelde getrouwelijk het overschot zijner middelen, die ook bij het bombardement van Koppenhagen door de Engelschen leden, met die ware vrienden in nood, die zich toen nog bij hem hielden. In den Oorlog van 1809 was de Prins, als vrijwilliger onder den Aartshertog karel, in den bloedigen slag bij Wagram. Eindelijk sloeg in 1813 het uur der verlossing.
Het zal onnoodig zijn, meer van een boek te zeggen, waarin alle Nederlandsche Lezers belang moeten stellen, en welks geringe omvang aan niemand, die leest, het koopen verbiedt. Ten slotte sta hier nog slechts, ter kenschetsing van den stijl des Schrijvers, en van het voorwerp zelve der Levensgeschiedenis, de volgende plaats (over het gedrag der Fuldaërs in 1806.)
Vert. bij thieme, (bl. 92.)
‘Mogten al eenige ondankbaren van de hoogere Geestelijkheid, en juist dezulke, die aan het Nassausche hof altoos bijzondere onderscheidingen hadden genoten, en, gelijk allen, zeer stiptelijk en ruim betaald waren geworden, zich niet schamen om bij den Franschen Maarschalk over verkorting in hunne regten te (be)klagen, doch van hem ten antwoord kregen, dat hij hunne pensioenen maar al te hoog vond; mogt al de bisschoppelijke Kappellaan pfaff,

{==253==} {>>pagina-aanduiding<<}
(ongetwijfeld tot ongenoegen zijns Bisschops, die het ongeluk zijns opvolgers zeer betreurde) bij de intrede des nieuwen Gouverneurs, van den kansel op verdrukking van kerk en staat onder de Protestantsche Regering schimpen, doch zich door zijne toehoorders zelve gelogenstraft moeten zien; zoo beweende daarentegen het meerdergetal het verlies van eenen Vorst, die sedert vier jaren voor het welzijn zijner onderdanen zoo werkzaam was geweest, en zelfs van de rijke domeinïnkomsten van Weingarten zoo veel tot verligting van Fulda en bevordering van nuttige inrigtingen had opgeofferd. Het klaarste bewijs van deze gevoelens van dankbaarheid gaf het land, toen het, op het einde van 1813, door eene aan de verbondene Mogendheden naar Frankfort afgevaardigde bezending, om het herstel van willem frederik deed verzoeken.’
In de vertaling bij hendriksen lezen wij van Bretagne (voor Groot-Brittanje), van het Continent, bosch voor bosscha (naar eene verkeerde citatie) enz.






Lauwerkroon voor de Nederlandsche Zeehelden, bij hunne betoonde moed en dapperheid in den Zeeslag voor Algiers, den 28sten van Oogstmaand 1816. Door A. Loosjes, Pz. 1817. Te Haarlem, bij A. Loosjes, Pz. In gr. 8vo. VI en 163 Bl. f 5-5-:

Beter laat, dan nooit! Dit mogen wij wel zeggen bij onze, door overvloed vertraagde, beoordeeling van een der laatste dichtgewrochten onzes verdienstelijken Volksdichters en Volksschrijvers loosjes. Warme Vaderlandsliefde bestuurde altijd zijne pen; en waarlijk! zij heeft zich in dit gewrocht niet verloochend. De eerste daad der Nederlanders ter zee, na de afwerping van het slavenjuk, bezielde zijne lier en zijne geschiedpen. Immers deze lauwerkroon bestaat uit een dichtstuk en een geschiedkundig verslag in proza. Het eerste wordt door een' krachtigen voorzang ingeleid, die, bij de nog ver af zijnde verschijning der heileeuw, die ons een' algemeenen Vrede moet brengen, lof toezwaait aan die mannen, welke voor de eer der beleedigde menschelijkheid in de bres dutven springen, en eene toespeling maakt op een der eerste gewrochten des Dichters, den slag bij Doggersbank, eene zegepraal, die hij als jongeling, gelijk nu (na 35 jaren!) als man

{==254==} {>>pagina-aanduiding<<}
van jaren eene tweede roemrijke overwinning bezong. Over 't algemeen is deze voorzang op een' stouteren toon gestemd, dan loosjes doorgaans in zijne gedichten aanheft. Het gedicht zelve is geene bloote Courant in verzen, zoo als de Franschen de Pharsalia van lucanus noemen, maar een stuk, hetwelk, bij al de geschiedkundige waarheid, die de nabijheid der gebeurtenis vereischt, nogtans ook eene vinding, en wel eene aandoenlijke vinding, behelst. Reeds in den eersten Zang, waar het tooneel het verwatene Algiers is, zien wij de jeugdige (te Algiers dus genoemde) fatima, eene Hollandsche Schoone, door eenen Algerijnschen Kaper geroofd, en die vergeefs aan haren barbaarschen Echtgenoot om de vlugt naar 't gebergte verzocht heeft, op het dak hares huizes, waar zij met hetzelve nederstort, terwijl zij met angstige verwachting en deelneming - eene latere, doch onschuldige helena - den strijd harer Europesche broederen aanschouwt. Voorts zien wij hier den woedenden Dey omar alle vredesvoorstellen verwerpen, en het gevecht beginnen in den tweeden Zang, die ons aan het boord van Lord exmouth verplaatst. Nadat de Dey, door het verbranden zijner vloot en der halve stad genoodzaakt, de vredesvoordellen heeft aangenomen, begeeft zich de Hollandsche krijgsman eduard met den Engelschman brisbane naar de stad, om zijne verlorene zuster maria, die hij weet dat zich te Algiers bevindt, op te zoeken; en hij hervindt haar, onder het puin der neêrgevallene woning, in de gelukkig behoudene fatima. De derde Zang brengt ons, door eene zeer gelukkige wending, in het Haagsche
Bosch over, waar, op den laatsten dag der feesten, ter eere van den Kroonprins gegeven, de Luitenant arriens tijding brengt van de overwinning van Algiers, en van het aandeel, daaraan door de Nederlanders genomen, in eene volle vergadering van het Hof verslag doet.
Schoon hier en daar zwakke regels voorkomen, schoon veel enkel verhaal, niet schildering is, vindt men echter ook veel ware poëzij, en over 't geheel is de versificatie fiksch en vloeijend. Fraal en krachtig, elk in hare soort, zijn de aanspraak van den Dey in zijnen Divan, niet minder die van den Aga der Janitsaren, zijne bekommering over de Britsch-Nederlandsche magt te kennen gevende, de aanspraak des onderhandelaars, die de eischen der Verbondenen doet; aandoenlijk is fatima's bekoorlijke episode; treffend is de beschrijving

{==255==} {>>pagina-aanduiding<<}
der leeuwen, die bij den eersten donder des geschuts ook hun gebrul verheffen, maar door de woede der elkander vernielende menschen tot zwijgen worden gebragt, - een wijsgeerig denkbeeld, tevens volkomen passende aan die luchten landstreek. Hoe dichterlijk zijn de volgende regels, (van exmouth sprekende, die de halfverbrande schepen der vijanden mijdt) bl. 43.

Hij geeft bedaard bevel, om zijne kiel te wenden, 
Ontwikk'lend zich van 't wrak, wiens breede vlam de lenden 
Des felbeschoten' romps verzengend, reeds het want 
Bedreigde met haar tong, die lekt aan allen kant. 


En de volgende, waar het gevecht van daags te voren op het punt is van hervat te worden:

De zon klimt glansrijk op, terwijl van lieverleê 
De wakkerende wind de golfjes krult der zee. 
't Is, of zijn adem, die de doeken vol doet zwellen, 
Den krijgsgloed aanblaast in het hart der bootsgezellen. 
Ja, juichend slaan zij reeds, van boegspriet en van ra, 
Voor 't halfgesloopt Algiers, het golvend strijdperk gâ, 
Wijl in hun starend oog de roode vlaggen schitt'ren, 
En aan des vijands kust hun blakend hart verbitt'ren, 
Dat nieuwe vloeken stort op Mecca's halve maan, 
Die ze op de hoofdmoskee, der zou ten trots, zien staan. 


Hoe liefelijk steekt hierbij' af de schildering van het Haagsche Bosch, en het feest aldaar gevierd, verhoogd door de zegeboodschap! De invoering van maria in dezen kring, en haar uitvoerig verhaal is eene dichterlijke vrijheid, die, op zichzelve beschouwd, niets tegen zich heeft, en, op eenen meerderen afstand van jaren, zekerlijk veel uitwerking doen zou. Thans is voor vindingen, zoo nabij ons in plaats, misschien ook de tijd nog wat te nabij.
Het geschiedkundig verslag is in eenen levendigen stijl, en leest aangenaam, zelfs na het dichtstuk. Wij begrijpen niet, waartoe de Dichter, bij de redenen, welke hem tot dit verslag noopten, van lieden spreekt, die de gebeurtenis te Algiers te ernstig achten, om tot een spel der dichtkunst te dienen. Zijn dan de ernstigste, de verhevenste, de heiligste

{==256==} {>>pagina-aanduiding<<}
onderwerpen zelfs, niet het meest voor de Dichtkunst geschikt? Ook voor een' levendiger stijl, dan van een dagblad of eene kronijk, behoeft men waarlijk geene verontschuldiging te maken. Eenige belangrijke bijzonderheden, ons van elders nog onbekend, vernemen wij uit dit verslag; zoo als, dat de Dey in 1814 de achterstallen der presenten geëischt had voor alle de jaren onzer verzwelging in het Fransche Rijk! o! Waarom voltooiden de Helden hun werk niet? Delenda erat Carthago!
Twee fraaije Portretten van exmouth en capellen, een Titelvignet van den uithoek der Algiersche Vestingwerken, en een Plan der Stad en van het Gevecht, versieren dit werk, waarbij, als aanhangsel, nog een verhaal gevoegd is van de vele vruchtelooze aanslagen der Europeërs op dit roofnest, van 1541 tot 1816.


De Man, die zijne wereld verstaat; of grondstellingen en regelen van welvoegelijkheid, bevalligheid, goede levensmanieren, beleefdheid en wellevendheid. Naar den zesden Hoogduitschen druk van den Hoogleeraar G.J. Wenzel. Te Groningen, bij W. Wouters. 1818. In kl. 8vo. XII en 194 Bl. f 1-8-:

Naar den zesden Hoogduitschen druk! en van den Hoogleeraar wenzel! Geen wonder, dat dit Uitgever en Vertaler iets voortreffelijks deed verwachten, en hun het boekje deed ontbieden; maar wonder, dat zij het volkomen aan hunne verwachting beantwoordend vonden. Wij kunnen dit zoo onbepaald niet zeggen; en echter was onze verwachting, die door zulke titels, welke dikwijls misleiden, meermalen werd te leur gesteld, en door den naam des Schrijvers juist niet buitengemeen was opgevoerd, vrij gematigd. Het boeksken verklaart de kunst, om zich uiterlijk welvoegelijk, bevallig en aan anderen behagelijk voor te doen, en handelt, na eene inleiding, eerst over de hoedanigheden, die den mensch, in elke betrekking des maatschappelijken levens in het gemeen, en daarna in bijzondere betrekkingen, versieren. Hiernaar splitst het zich in twee afdeelingen, waarop een aanhangsel volgt, waarin 1. de vrouw van goede levensmanier afzonderlijk geschetst wordt, en 2. eenige bijzondere regelen van beschaafde

{==257==} {>>pagina-aanduiding<<}
levenswijs voor beide seksen worden opgegeven. Hieruit ziet men, dat de titel, ook ten aanzien van den inhoud, niet wel gesteld is; en dit zal verder nog nader blijken. - Van de eerste afdeeling hebben de onderdeelen de volgende opschriften: 1 Schoonheid des ligchaams. 2. Beschaving van den blik en van de gelaatstrekken. 3. Beschaving van de houding en de bewegingen des ligchaams. 4. De deftigheid. 5. Beleefdheid en wellevendheid. 6. Vorming van de spraak en van den toon. 7. Gezang en dans. 8. Complimenten. 9. Kleeding. 10. (hetgeen men hier gewis niet wacht) Inrigting der kamers. - Onder de tweede afdeeling komen voor: 1. Regelen bij het ontbijt in acht te nemen. 2. Hoe zich aan tafel te gedragen. 3. Gedrag in gezelschappen. 4. Wetten bij het afleggen van bezoeken. 5. Voorschriften voor den omgang met voornamen en grooten. 6. - voor het verkeer met de schoone sekse, en eenige grondregelen voor de dames zelve.
In weerwil van al dit schijnbaar regelmatige, heerscht echer, in dit werkje, geenszins volkomene orde, en staat het een en ander al dikwijls niet op zijne regte plaats. Ook is het van hier en daar vervelende langdradigheid en menigvuldige herhalingen niet vrij te spreken. Het behandelt anders de stof vrij volledig, behelst zeer veel goeds, maar ook nu en dan iets, waarop bedenking vallen kan, en loopt al te veel in kleinigheden, die geene aanwijzing behoefden. De uitdrukkingen zijn niet altijd die van den besten stempel, de ware, klare en juiste, zoo als vooral zulk een werkje vereischte; doch dit zal denkelijk, voor een goed deel, den Vertaler te wijten zijn, die gewis zijnen Nederduitschen stijl nog niet volkomen gevormd heeft, en met den rijkdom onzer tale niet genoeg bekend is.
Om nu den inhoud nog wat meer bijzonder te doen kennen: In No. 1. van de eerste afdeeling ontvangt men regelen tot het bevorderen en bewaren der gezondheid, waardoor de ligchamelijke schoonheid zoo zeer bevorderd wordt, en welke regels zeker zeer behartigenswaardig zijn; en tevens krijgt men er voorschriften van schoonheidsmiddelen, zoo als, bij voorbeeld, van een tandmiddel, door den beroemden hufeland als het beste aangeprezen, en van eene haarpomade, welke wij echter twijfelen, of aan onze schoonen wel behagen zal. - No. 2. geeft onderrigt, hoe men, in oogen en gelaat, zich best bevallig, bescheiden, zacht, gul, deelne-
{==258==} {>>pagina-aanduiding<<}
mend enz. voor zal doen. Doch hier zullen de kunstregels wel niet veel baten, zoo het hare (gelijk de Schrijver te regt aanmerkt) niet welgesteld is. - In No. 3., over houding en beweging des ligchaams, wordt, hetgeen hier de welvoegelijkheid eischt, voorgedragen, en het onwelvoegelijke ten toon gesteld. Vooral krijgen hier de stijve jordens zoo wel, als de eeuwig in beweging zijnde hansworsten, hunne les, en worden de nagelbijters, de vinger-trekkers en knakkers, de duimenmolenaars, de tafelkloppers, de belagchelijke gebaarmakers enz., ook de oude en jonge drentelaars, de postloopers, de sleeplenden, de platvoeters, de harddravers, de huppelaars en dansers enz. naar verdiensten bespot. - No. 4. schetst niet ongelukkig, maar te wijdloopig, den deftigen. Hier staat: (op bladz. 71) ‘tegenover deftigheid staat de weekelijkheid.’ Dit zal wel moeten zijn: met deftigheid strijdt, of is onbestaanbaar, de weekelijkheid; en op bladz. 73 wordt gezegd: ‘de deftige doet er zich veel te goed op, (in plaats van: hij verheugt zich, of iets dergelijks) wanneer hij niet noodig heeft, jaargetij en weder te ontzien.’ Hier worden de verwijfde heertjes gegispt, die zich blanketten,
parfumeren, baard of wenkbraauwen kleuren, reukfleschjes in den zak dragen enz. - No. 5. geeft lessen van beleefdheid en wellevendheid aan de hand, en waarschuwt tegen de houding en het gedrag van den huichelaar, den vleijer en den lagen kruiper. De voorname maxime is: tracht achting voor uzelven te verwekken, terwijl gij die aan anderen bewijst. - No. 6. beveelt, taalkundig juist, eenvoudig, natuurlijk, en in den beschaafden tongval, met naïviteit te spreken, en inzonderheid zich een' goeden verhaaltoon eigen te maken, - leert, wat daartoe behoort, en belacht zoo wel het radbraken der moedertaal, het bespottelijk gebruik van bastaardwoorden enz., als het kraaijen, mompelen, stamelen enz. - Wat No. 7 en 8. behelzen, blijkt uit de opschriften genoeg. - No. 9., over kleeding, handelt ook over versiersels, armbanden, ringen, doozen, horologiekettingen, degens enz. En hier krijgen onze heeren kropganzen, met hunne worstdassen, onze huzaren te voet met hunne kavallerijlaarzen, kale koppen en zware bakkebaarden, en onze kereltjes met hunne ingebakerde kinnen (en rijglijven?) eene roffel. - Hierop volgt nu No. 10., over het inrigten der kamers, waarin de Schrijver zegt, zich slechts te bepalen tot den middelstand, die dan evenwel, in de plaats van zijn verblijf, nog al wat schijnt

{==259==} {>>pagina-aanduiding<<}
te verschillen van den onzen, indien men er, in de visitenkamers, niet alleen armkroonen, spiegels en speeltafels, maar ook ottomans, divans, sophaas, kanapees enz. verlangt. - Men krijgt hier opgaaf, wat, in de onderscheidene vertrekken, zoo al best voegt en behoort, en onderrigt, hoe alles, tot de stoelen ingesloten, te plaatsen. - De Schrijver toont wel te weten, wat smaak en orde vorderen.
Wat de tweede afdeeling betreft: men treft in dezelve, tot in het kleinste en geringste toe, voorschriften en lessen aan, hoe men gasten ontvangt en behandelt, en hoe dezen zich te gedragen hebben, bij het ontbijt, aan den maaltijd, in gezelschappen enz.; hoe de tafel moet zijn ingerigt, wat men bij bezoeken in acht moet nemen, hoe men zich vooral in den omgang met grooten te houden heeft, hoe in dien met de schoone sekse, en welk gedrag ook dezer sekse voegt, enz. enz.
Het zoogenoemd aanhangsel heeft eigenlijk niet veel houding. Hetgeen daarin eerst voorkomt, had onder zoo even gemelde voorschriften voor de schoone sekse moeten begrepen worden, en het overige moest, op de bekwaamste plaatsen, in de vorige rubrieken zijn opgenomen. Het handelt over het gedrag aan de speeltafel, bij het wandelen, op openbare plaatsen en in de kerk, en over het gebruiken van misselijke spreekwijzen, en het vereischte in het briefschrijven. - Men ziet het het boeksken, met zijn' gekleurden omslag en gegraveerden titel en vignet, duidelijk aan, dat de Uitgever overtuigd geweest is, dat boeken, zoo wel als menschen, om het publiek in te nemen en te behagen, een uitwendig goed voorkomen dienen te hebben.





Gezelschap en Eenzaamheid. Naar 't Hoogduitsch, door E.M. Overdorp, geb. Post. Te Leyden, bij J.J. Thijssens en Zoon. 1818. In gr. 8vo. 398 Bl. f 1-16-:

Nadat ons de beroemde zimmerman zijn meesterstuk over de Eenzaamheid geschonken heeft, schijnt er inderdaad omtrent die belangrijk onderwerp weinig meer te zeggen overig, vooral nadat ook de bekende Vrijheer van knigge het pendant in zijn boek over de Verkeering geleverd heeft.

{==260==} {>>pagina-aanduiding<<}
En echter blijkt uit het alhier aangekondigde werk ten volle, dat de gezegde stof nog in lange na niet is uitgeput: en geen wonder; want mensch en maatschappij komen dikwerf onder zoo velerlei verwisselende gedaanten voor, de menschelijke aanleg, vatbaarheden, gewoonten, zeden en toestanden verschillen zoo aanmerkelijk van elkander, dat er inderdaad folianten zouden vereischt worden, om alle deze tinten en schaduwen te schetsen, en de uitvoerigste, ofschoon nog altijd gebrekkige, behandeling op eene Jezuitsche pligtverdeeling zoude uitloopen. De Schrijver van dit boek, een geheel ander spoor betredende, dan hetgeen door zijne voorgangers gebaand is, verdiept zich alhier in eene mensch- en zedekundige ontvouwing van de voor- en nadeelen, zoo wel van de gezellige verkeering, als van de eenzaamheid. Hij verdeelt daartoe zijn geschrift in twee Afdeelingen, waarvan de eerste, wederom in twee onderdeelen, den invloed van gezelschap en eenzaamheid behandelt op de verzameling van wetenschap, en het verschil derzelven aanwijst ten opzigte der oefening van den geest; terwijl de tweede dien invloed maalt op het zedelijk karakter, op de vorming van zedelijke grondregels en gezindheden, ook dan, voor zoo verre zij de gelegenheid tot zekere daden aanbieden, of tot zekere gewoonten den grond leggen.
Alles is hier inderdaad meesterlijk behandeld. Wat de mensch op zich zelf, met zijne zinnelijkheid, driften en hartstogten, doorgaans is, en wat hij, door werking en wederwerking, meestal in de maatschappij wordt, wordt en afzonderlijk en bij onderling verband voortreffelijk ontwikkeld. Wat hier opvoeding en bestemming, rang en stand vermogen, bescheidenheid en minzaamheid, ijdelheid en trotschheid, eergierigheid, welwillendheid en eigenbaat uitwerken, erlangt zijn onderscheiden oogpunt, waaruit het kan beschouwd en moet beoordeeld worden. Ook de wijn, het spel en de liefde blijven geenszins onaangeroerd. En de gevolgtrekking uit alle deze beschouwingen komt, bij eene zeer juiste redenering, hierop neder: dat, ofschoon wel de eenzaamheid op zichzelve, wél besteed, aanleidelijk zijn kan tot verheffing van verstand en gemoed, die invloed echter doorgaans zeer onzeker en twijfelachtig is door de ontaarding der menschelijke natuur, welke, volgens de ondervinding, daarvan het gevolg is, en dat de gezellige verkeering, daarentegen, even zoo

{==261==} {>>pagina-aanduiding<<}
naar eene doorgaande ondervinding, oneindig verre verkieslijker is in hare gevolgen, omdat zij en de ware wijsheid, en de regtvaardigheid, en de matigheid, en den echten moed voortbrengt, aankweekt en bevestigt, zonder welker zuivere beoefening het menschelijke leven zelf zijnen waren aard, zijne bestemming, zijne waardij en zijne kracht verliest.
Alle deze bijzonderheden worden door den zeer kundigen Schrijver met al die zorgvuldige waarneming van mensch en maatschappij ontvouwd, welke het voldingend bewijs oplevert van zijne uitgebreide menschenkennis, en tevens van zijne bekendheid met de voortreffelijke geschriften der oudheid, waarvan hij tot vergelijking en opheldering een uitnemend gebruik weet te maken. Dank zij ook alzoo onzer geliefde Nederlandsche Schrijfster, welke dit voortbrengsel van onze naburen, ofschoon al de oorspronkelijke vervaardiger onbekend moge zijn, in een goed Hollandsch gewaad aan ons heeft medegedeeld! Gaarne gaven wij alhier eenige proeve van de meesterlijke behandeling; doch welke wij ook zouden mogen kiezen, dezelve ware gewis voor ons bestek al te uitvoerig. Liever verlangen wij het werk zelf in handen van allen, die gaarne onderrigt willen zijn, welk nuttig gebruik zij van eenzaamheid en gezelschap kunnen en behooren te maken; terwijl wij hun veiliglijk durven verzekeren, dat zij van deszelfs oplettende doorlezing niet dan een edel vermaak tot geestverheffing en gemoedsverbetering zullen oogsten, zonder dat zij voor de gestrenge eischen van eenen dorren of droevigen zedeleeraar behoeven te schromen.





Natuur- en Geschiedkundige Verhandeling over de Reuzen en Dwergen, enz. Door W. Greve, Med. Dr. Te Amsterdam, bij J.C. Sepp en Zoon. 1818. Met gekleurde Platen. In gr. 8vo. 64 Bl. f 2-8-:

Onder de belangrijkste physiologische beschouwingen behoort gewis dat onderwerp, hetwelk de Delftsche Geneesheer greve in het Natuurlievend Gezelschap aldaar voorgelezen en thans door den druk heeft gemeen gemaakt, en de Schrijver heeft ook achteraan eenige aanmerkingen over de meerdere of mindere lengte en kleur van het menschelijk ligchaam me-
{==262==} {>>pagina-aanduiding<<}
degedeeld, welke door hem meestal uit de verschillende luchtgesteldheid worden afgeleid: dan, buiten deze korte aanmerkingen, ontmoeten wij niets tot opheldering van de zonderlinge verschijnselen, die zich in de zoogenoemde Reuzen of Dwergen vertoonen. Het onderwerp is dus voornamelijk geschiedmatig behandeld, Wij vinden hier de opgave van 4 zoogenoemde Reuzen, als: goliath van gath; klaas van kijeten, of de Sparwouder Reus; gerrit bastiaansz van Lekkerkerk, en de Zweedsche cajanus; ook van 2 Reuzinnen: trijntje cornelis dr. keever en trijn van hamburg; voorts van eene kloeke gestalte in de waarschijnlijke grootte van Koning saul, en eindelijk van 7 Dwergen, als: een Poolsch Edelman, met zijn' Broeder; jakob de reus, eenen Praagschen Jood; hanz worrenberg van hartzhausen; simon jane paap van Zandvoort; nikolaas de ferry, of bébé, en den Dwerg van Keizer augustus. Ten slotte dient de beschrijving van frederika ahrens van Oldenburg, een Meisje van 20 jaren, lang 6 voeten en 2 duimen, in omtrek 64 duimen, en wegende 435 ponden, welke zich aan vele Europesche Hoven, en ook in het vorige jaar, 1818, te Amsterdam, vertoond heeft.
Hoe zeer wij nu, volgens de eigenaardige aanleiding des onderwerps zelve, eene meer wijsgeerige behandeling gewenscht en verwacht hadden, is echter elke bijdrage een aangenaam geschenk voor het geschiedkundig onderrigt; en wij moeten aan Schrijver en Uitgever den lof toekennen, dat de beschrijvingen en gekleurde afbeeldingen tamelijk uitlokkende zijn, om de aandacht gaande te houden, vooral wanneer hier en daar eenige niet algemeen bekende bijzonderheden voorkomen, welke allerwegen geschikt zijn om de nieuwsgierigheid te bevredigen. Van dezen aard is met name de beschrijving der zonderlinge Bruiloft, door Czaar peter I in 1710 te Petersburg gegeven, bij gelegenheid der echtverbindtenis van eenen Dwerg met eene Dwergin, waarbij 72 Dwergen van beide sekse tegenwoordig waren, en door de verscheidenheid van gestalten de verlustiging der hooge Gasten bevorderden.






{==263==} {>>pagina-aanduiding<<}

Amphion, een Tijdschrift voor Vrienden en Beoefenaars der Toonkunst. Iste Jaargang. Iste, IIde en IIIde Stuk. Te Groningen, bij J. Oomkens. 1818. In gr. 8vo. 238 Bl. f2-9-:

Zoo zeer de Stad Groningen en hare Akademie zich allervoordeeligst onderscheiden door de keur en den lust van letteren en lettervrienden, even zoo kan het ons geenszins bevreemden, dat ook vandaar een nieuw licht opgaat over een kunstvak, dat tot hiertoe in ons vaderland, voor zoo ver althans de theorie betreft, bijkans geheel verwaarloosd is. Een oudvaderlijk vooroordeel, in de eerste ruwe levenswijze van alle volkplantingen gegrond, van geslacht tot geslacht voortgeplant, en door waanwijze vreemdelingen tot walgens toe uitgetrompet, heeft wel het beginsel gevestigd, dat de Nederlanders, meer van nabij door het geloei en gebulk van koeijen en ossen gestreeld, onvatbaar waren voor dien fijnen zin en smaak, welken de Toonkunst in hare beoefenaren vordert. Die dwazen! Weten zij dan niet, dat deze geheele kunst haren oorsprong van de duizendvoudige klankladder in de taal der dieren ontleent, en dat het getjilp van de musch tot de harmonie van den nachtegaal, het gemaauw der kat tot den bastoon des leeuws, het gemurmel der zachtvlietende beek tot den donderenden stroom, die van het gebergte rolt, en de weerklank der valleijen tot dien der splijtende rotsen, in het naauwste verband staan met die regeling van dalende en verheffende toonen, waarin de kunst het fijn gevoel en den smaak van den mensch vermeestert? Het klimaat, de tafereelen der natuur zelve, het schilderachtige, hetwelk iedere bergachtige landstreek boven de vlakke velden oplevert: dit alles lokt wel meer den kunstzin, die in het zamenstel der menschelijke natuur, en wel in den eenen mensch meer dan in een ander, verholen ligt; maar de vatbaarheid voor gevoel en smaak heeft de natuur aan geen land, aan geenen mensch ontzegd, en het is de gelegenheid tot ontwikkeling alleen, welke aan de eene natie boven de andere daarin de voorkeur geeft. De menigerlei voorbeelden onzer landgenooten, wier talenten in de instrumentale muzijk erkend zijn, laat geen den minsten twijfel over, of ook de zang zelf zoude hier
te lande zijne meesters en meesteressen

{==264==} {>>pagina-aanduiding<<}
vinden, indien maar de gepaste aanleiding en bemoediging voorhanden zij, om, volgens de zuivere regelen eener eenvoudige en ongekunstelde theorie, elk kunstvermogen en natuurlijken aanleg naar behooren te ontwikkelen.
Uit dit eigenaardig oogpunt beschouwd, is ons de verschijning van dit alhier aangekondigd Tijdschrift hoogst welkom; wij betuigen daarvoor den hartelijksten dank aan deszelfs kunstrijke vervaardigers, verlangen zeer naar deszelfs gelukkigen voortgang, en verzoeken met den moesten ernst alle kunstervarenen, om door de mededeeling hunner gedachten dit ontwerp te bemoedigen, en daardoor de Toonkunst zelve algemeen te bevorderen.
Het oogmerk dezes Tijdschrifts is zeer uitgestrekt. Hetzelve neemt alles op, wat theorie en praktijk betreft, door mededeeling van al het merkwaardige, hetwelk daaromtrent, zoo in als buiten ons land, voorvalt, door opgave en beoordeeling der uitkomende werken, door de voordragt van stukken, die voor de compositie geschikt zijn, en door mengelingen, welke de nieuwsgierigheid en den weetlust bevredigen. De verscheidenheid geldt daarin alzoo tot hoofdregel, ten einde meer algemeen te behagen, en de inhoud van den eersten Jaargang heeft de verwachting geenszins te leur gesteld. Zoo behelst deze eerste bundel de voortreffelijke Verhandelingen van den Heer robbers, over de vergelijking der oude en hedendaagsche Muzijk, en het onderzoek van de meerdere werking der eerste op het gemoed; van den Heer grosheim, over de vereenvoudiging van de leer der toonen en derzelver noodzakelijkheid, met een paar uitmuntende Tabellen voor de klankladders en de modulatiën; van onbekenden, over den aard der Muzijk, over het Theater, en over het karakter der Fransche Muzijk en den muzikalen aard der Hollanders; voorts, Levensberigten van nicolo isouard, mozart, carl andreas göpfert enz., door den Heer n.w. schroeder steinmetz; verder muzikale Berigten uit 's Gravenhage, Groningen, Parijs enz., en Recensiën van uitgegevene of nog uit te geven werken; en eindelijk Mengelingen, door de Heeren lulofs en hoffman.
De aard van dit Tijdschrift gedoogt niet, dat wij daaruit het een of ander tot proeve overnemen. Bijzonderlijk behaagde ons het medegedeelde omtrent den Kerkhervormer luther, als Toonkunstige en Componist, en van de kunst-
{==265==} {>>pagina-aanduiding<<}
verdiensten der in 1818 overledene Hertogin van Mecklenburg Strelitz. Doch de liefhebber van wetenschap en kunst leze en oordeele zelf, en bevordere daardoor het goede!


Zuma, of de Ontdekking van den Kina-bast. Gevolgd van de schoone Paule, de Weduwe van Luzi, Zénéide, of de denkbeeldige Volmaaktheid, en Rozeval en Urania, of de Rieten van den Tiber. Naar het Fransch van Mevrouw de Genlis. Te Leyden, bij J.J. Thijssens en Zoon. 1818. In gr. 8vo. 175 Bl. f 1-10-:

De naam der Schrijfster van deze verzierde Verhalen is te zeer bekend, dan dat het noodig zoude zijn, haar aan het Publiek nog meer bekend te maken. Echtgenoote van den Graaf de sillery en Opvoedster der Kinderen van orleans, bevond zij zich in de gelegenheid, om de schuilhoeken van het menschelijk hart en de heerschende trouweloosheden van den maatschappelijken burger van nabij te doorgronden. Door opvoeding en omgang beschaafd, verkreeg zij dra eenen grooten letterroem, en de bevallige stijl, waarin zij hare voorstellingen wist te kleeden, gaf aan hare menigvuldige geschriften eenen ongemeenen bijval; hoe zeer de tijd, wanneer, de lotgevallen, waarin zij dikwerf tot haar onderhoud, en de plaats, alwaar zij, uit haar vaderland verwijderd, de pen voerde, eenen onderscheidenen invloed op haren geest en op hare schrijfwijze oefenden.
De hier voor ons liggende Verhalen zijn van latere dagteekening, wanneer de Gravin, moede van alle de wentelingen der fortuin, zich, als 't ware, aan de wereld onttrok, om derzelver dwaasheden te bejammeren; en vandaar de sombere toon, welke in die geschrift heerscht, zonder daarom echter door overdrijving te mishagen. Veeleer spreidt de verscheidenheid zulk een' bevalligen tooi over hare voordragt, dat men die met welgevallen leest, en uit hare veelvuldige, juist van pas ingevlochtene, zedekundige aanmerkingen een wezenlijk nut oogsten kan, te meer, daar de grond der Verhalen meestal geschiedkundig waar is.
Zoo is het eerste Verhaal uit de ontdekking van den Kina- of Gezondheidsboom genomen, waarmede de Indianen voormaals hunne meeste ziekten plagten te genezen. Bij de

{==266==} {>>pagina-aanduiding<<}
verovering der Spanjaarden, hadden zij gezworen, de kracht van dezen boom nimmer aan dezelven te ontdekken. Zuma alleen, aangehuwde dochter van het Opperhoofd ximeo, vriendin der deugdzame Spaansche Onderkoningin, verbreekt haren eed, toen die boom het éénige middel werd om de door ziekten gefolterde en bijkans zieltogende Koningin te genezen. Deze eedbreuk dreigt haar den dood, te meer, daar men haar als vergiftigster beschuldigde. Dan, het herstel der Koningin, en het naauwkeurig onderzoek van haar gedrag, schonk haar eene volkomene vrijspraak en eene openbare vereering. Ook van dien tijd af werd de Kina, zelfs onder den naam van het poeder der Gravin, naar Europa gezonden.
Het tweede Verhaal is uit den tijd van raymond VII, laatsten Graaf van Toulouse, genomen. Deszelfs dochter, orasia, had door hare schoonheid het hart van den Ridder blaccas getroffen. Voor haar waagde hij menigen ridderstrijd, en altijd gelukkig. Dan, zij zelve wraakte allen aanzoek, en gaf aanleiding, om hem, door vermomming, eene andere jeugdige schoonheid te doen beminnen, voor welke hij niet minder streed. Blaccas herkent eindelijk de schoone paule, verneemt het geheim, en ontvangt hare hand ten huwelijk.
De derde Anekdote dagteekent zich uit de kleine stad Luzi in Bourgondië, van het jaar 1814. Alexis, de zoon eener rampspoedige weduwe, werd gelijkelijk opgevoed met emilië, de dochter eener andere ongelukkige weduwe. De jonge lieden verloofden zich aan elkander. Dan, emilië verwierf eene aanzienlijke fortuin, zoodat hare moeder haar tot eenen aanzienlijkeren echt bestemde. Alexis geraakt in den gedwongenen krijgsdienst, en wordt doodelijk gewond. Bewusteloos wordt hij ten huize zijner eigene moeder gevoerd, welke hem in een ander montuur niet herkent. Van zijne ziekte herstellende, openbaart hij zich aan zijne moeder en aan emilië, die meermalen de weduwe troostte, en de oude liefde lost zich wederom op in een gelukkig huwelijk.
Het vierde Verhaal schetst zénéide, of de denkbeeldige Volmaaktheid. Deze Prinses, uitnemend schoon en in alle wetenschap en kunst ervaren, werd door vele naburige Vorsten aangebeden. De weigering van allen aanzoek berokkende den oorlog tegen haren vader. Omasis, beroemd Prins van Casimir, zonder de Prinses gezien te hebben, kiest de zijde

{==267==} {>>pagina-aanduiding<<}
van haren vader, en vernietigt alle vijandelijke aanslagen. Nu komt omasis aan het hof van zijnen Bondgenoot, aanschouwt en bemint zénéide. Deze besluit, den Prins allerwegen te beproeven. Dit geschiedt. Zij acht hem eindelijk hare liefde volkomen waardig, en een gelukkige echt verbindt beide personen, die onder elkander alleen wedijveren in deugd.
Rozeval en urania, of de Rieten van den Tiber, vormen het vijfde of laatste verhaal. Beide gelieven hadden elkander trouw gezworen. Beide deelden, als beproefde kunstenaars, in de rampzalige gevolgen der Omwenteling, als vernietigende alle kunst. Rozeval, ten onregte verdacht, wordt, ook met overleg zijner geliefde, gedrongen, om zich naar Londen te begeven, werwaarts urania hem volgen zoude. Alhier in zijne treurige eenzaamheid verkwijnende, besluit hij, naar Rome te gaan, ter volmaking zijner kunst. Zich overgevende aan alle de mijmeringen zijner verbeeldinge, zoekt hij de bekoorlijkste plaatsen op aan den Tiber, alwaar hij zich aan zijne afwezige urania geheel toewijdt. Eene jonge schoone weduwe, door zijne kunst betooverd, volgt hem overal, tot zelfs in de door den wind kunstmatig bewogene en toongevende struiken, en verrast hem door eenen bloembak met rieten, die, voor zijn venster geplaatst, bij deszelfs opening, hetzelfde Tiber-akkoord hernieuwen. In deze rosama, welke hij ziet, zonder zich eenigzins met haar in te laten, meent hij zijne urania in eene hemelsche gedaante te herkennen. Hij geeft zich, in de oefening zijner kunst, geheelenal aan zijne mijmeringen over, en bezwijkt door overspanning. Urania, van dit ongeval onderrigt, vliegt naar Rome, met oogmerk om haren geliefden te redden; maar hij is reeds overleden, en zij, haar gansche geluk verloren hebbende, begeeft zich in een klooster, alwaar zij, als eene verlatene, spoedig den geest geeft.
Zoodanig is de inhoud dezer Verhalen, waarvan het laatste ons wel het minst beviel. Ieder bemerkt ligtelijk, dat zij, onder de bevallige verzieringen der beroemde Schrijfster, zeer geschikt zijn, om ledige oogenblikken op eene gepaste wijze aan te vullen.



{==268==} {>>pagina-aanduiding<<}

Garriek, of de Zegepraal der Kunst. Dramatisch Tafereel, in-één Bedrijf. Naar het Hoogduitsch van K. Stein. Te Amsterdam, bij J.C. van Kesteren. 1818. In kl. 8vo. 50 Bl. f :-8-:

Sir Ortley is een eigenzinnig man, doch bewonderaar van den overledenan Fielding. Zeker Geneesheer Lacy bemint deszelfs nicht Fanny; maar Ortley is daar tegen, en heeft haar reeds half en half aan Sir Harvey toegewezen. Lacy neemt zijne toevlugt tot de beroemde kunstenaars Hogarth en Garrick. Deze overrompelen Sir Ortley met de belofte van Fielding's portret, hetwelk niet voorhanden was; en zoo doende geeft de eerstgenoemde zijne toestemming tot het huwelijk van Lacy. Garrick neemt het gelaat en de houding van Fielding aan, en wordt alzoo met de grootste gelijkenis door Hogarth geschilderd. Tusschenbeiden verschijnt er, als episode, een vijftal Parijsche Schouwspelers, met oogmerk om Garrick's kunst te zien. Garrick spreekt met hen over de kunst, en voert een gebarenspel uit van liefde en wanhoop, waarover de Parijzenaars eerst lagchen, doch daarna met ontzetting zich verbazen. Het stukje eindigt even vrolijk, als het geheel gestemd is.
Zoodanig is dit, op zich zelf niet zeer belangrijk, maar door het gebarenspel en de verziering zinrijk en geestig tooneelspel. De ongemeene kunst vooral van onzen beroemden snoek, en het onderhoudende van onzen uitmuntenden majofski, hebben ons op den Amsterdamschen Schouwburg ten volle overtuigd van hetgeen de verhevene tooneelkunst, door oog en houding en gebaren, in de hand van den bekwamen speler vermag, wanneer deze door ijverige studie zijne kunst vereert. Ieder tooneelliefhebber ziet hetzelve bij herhaling met welgevallen. - Zonderling is ons de aanmerking van den Vertaler voorgekomen, die, het Hoogduitsche woord Schauspieler op bl. 35 door schouwspeler overzettende, het Hollandsch letterkundig Publiek voor deze germanisme vergeving vraagt, daar er in onze taal naauwelijks een tweede woord te vinden is, dat in oorsprong en zamenstelling zoo volkomen zuiver Hollandsch is.







{==269==} {>>pagina-aanduiding<<}

Boekbeschouwing.

Selecta e scholis Lud. Casp. Valckenarii in libros quosdam N.T. editore discipulo Ev. Wassenbergh, qui dissertationem praemisit alteram de trajectionibus in N.T. contextu saepe necessariis. Tom. II. Amstelod. sumtibus P. den Hengst et filii. 1817. 8vo. form. maj. pp. 62 et 701. f 6-10-:

Daar wij bij de aankondiging van het eerste deel dezes werks, in de Letteroeff. van 1816, bl. 233 en volgg., ons eenigzins breedvoerig hebben uitgelaten over deszelfs Schrijver en inrigting, zullen wij, bij de aankondiging van dit tweede of laatste deel, kort kunnen zijn. Trouwens, de verdienstelijke Uitgever heeft denzelfden weg gevolgd, dien hij zich bij het eerste deel had voorgeschreven. Dezen keurden wij in het algemeen goed: dan, hetgeen wij bejammerden, nopens de verkortingen of abbreviatién van vele woorden, uit de dictata in den druk overgenomen, moeten wij weder betreuren, en zien met leedwezen, dat onze wensch, betreffende het vermijden derzelve in het tweede deel, niet is vervuld geworden. Met dat al verblijden wij ons zeer, dat wij ook dit deel gekregen hebben, waarin wij overal den grooten valckenaer bewonderen en eerbiedigen, en wenschen, dat deze geheele schat van geleerdheid, in 's mans dictaten over Lukas Evangelie en Handelingen der Apostelen, en over den eersten Brief van Paulus aan de Korinthiërs, en den Brief aan de Hebreërs, in veler handen moge zijn, en veel nuts aanbrengen.
Had de geleerde Uitgever het eerste deel met eene eigene verhandeling de glossis N.T. verrijkt, bij dit deel heeft hij, als een pendant op de vorige, gevoegd eene verhandeling over het omzetten van woorden, als dikwijls noodzakelijk zijnde in den tekst van het N.V. Vooraf poogt hij aan te toonen, dat dergelijke omzet-
{==270==} {>>pagina-aanduiding<<}
tingen van woorden bij ongewijde Schrijvers meer dan eens te pas komen, en brengt bijzonder bij den Griekschen klaagzang van tyrtaeus, in welken hij de orde der verzen geheel verandert. Dan volgen verscheidene plaatsen uit de schriften van het N.V., waarin of woorden of geheele volzinnen omgezet worden. Over het geheel genomen, vinden wij die omzettingen vernuftig; dan, of dezelve overal noodzakelijk zijn, zouden wij niet op ons durven nemen te verdedigen. In de eenvoudige en ongekunstelde schrijfwijze der gewijde Schrijvers moet men, dunkt ons, veelal de reden zoeken, waarom in het plaatsen van sommige woorden en volzinnen niet de juiste orde is waargenomen.
Achteraan is een uitvoerige en zeer nuttige bladwijzer van de bijbelplaatsen en van Grieksche woorden en uitdrukkingen, loopende over de beide deelen, voor welks bezorging wij den Uitgever danken.


Het Evangelie, of Overdenkingen over de Verzoening, het Geloof en den Heiligen Geest. Door J.L. Ewald, Uit het Hoogduitsch. Te Amsterdam, bij J. van der Hey. In gr. 8vo. 246 Bl. f 2-18-:

Een voortreffelijk boek tot huisselijke stichting, ontleend uit leerredenen, bekort en in den vorm van overdenkingen gegeven, en hetwelk niet alleen werkt op het hart, maar gezond en smakelijk voedsel voor het verstand regtstreeks tot het hart brengt. Zoodanige geschriften zijn, bij al den voorhanden zijnde voorraad, nog altijd behoefte, daar men in de beschaafdere kringen vooral ook voor afwisseling zorgen moet, en bij het gewoon gebruik, of ook wel in onbruik raken, van stichtelijke boeken, door vader en grootvader gebezigd, evenwel nog bij velen, hopen wij voor 't minst, behoefte gevoeld wordt bij soortgelijke huisoefeningen en leiddraad tot overdenking en opwekking en regeling van

{==271==} {>>pagina-aanduiding<<}
den Christelijken zin; terwijl dan ook ewald juist de man is, die, in den meer beschaafden en helderder indringenden geest van den tegenwoordigen tijd, herinnering, betoog en aanleiding geven kan, zonder dat aan zijn geschrijf die warmte en zalving ontbreekt, over welker gemis men zich wel eens bij sommige nieuwere godsdienstige voorstellingen, te regt, beklaagt; waarom dan de ouderen wel eens terugtasten naar de stichtingsboeken van vroegeren tijd, die echter voor den meer verfijnden en kiescheren smaak van het tegenwoordig geslacht niet meer zoo berekend zijn.
De hier behandelde onderwerpen zijn zeker voor den Christelijken lezer de allergewigtigste; en de 18 overdenkingen over dezelve in dezen kleinen bundel kunnen toch wel niet vervelen door langwijligheid, en boeijen de aandacht door het altijd belangrijke, zoo wel als door het roerende van den toon. Hoezeer ook de eigenlijke Geleerde dit werk niet beschouwen zal, als voor zijne studie ingerigt, zal ook deze het niet alleen lezen met groote stichting, maar er ook verscheidene opmerkingen en wenken in vinden, die hij dankbaar opneemt, en die hem, vooral als hij tot het Christenvolk spreken moet, bijzonder bruikbaar zijn.
De Verzoening, het hoofddoel van Jezus lijden, wordt, met weinige, van verkeerde voorstelling gezuiverd, en dan bijbelsch voorgesteld. (‘Wij hebben aan Jezus dood de bevrijding van onze zonden en derzelver gevolgen, en aan den geheelen levensloop van Jezus de verhooging van ons wezen te danken.’) Voorts worden de bijbelsche bewijzen opgegeven, en eenige gewone bedenkingen opgelost. Die leer is niet schadelijk, maar nuttig voor onze verbetering; bewerkt onze gemoedsrust, daar de verlossing zeker, algemeen en volledig is. Jezus werd tot heil der menschen verhoogd, en is ons alzoo een voorbeeld van lijdzaamheid; en derzelver heerlijke gevolgen. Dit alles wordt in zes overdenkingen verhandeld, waarvan wij de lezing en herlezing aanbevelen, als inderdaad vruchtbaar tot verhel-
{==272==} {>>pagina-aanduiding<<}
dering van denkbeelden en meer redelijke overtuiging, zoo wel als tot troost en aanmoediging ten goede.
Geloof, (mede zes afdeelingen;) wat het niet, wat het al is, en dat het alzoo niet tegen de rede oversta, maar welk een onderzoek het vordert; hoe het natuurlijk is, van de jeugd af aan altijd noodig; hoe onze natuur het vordert, en zich wreekt, bijaldien wij het van ons doen; de groote kracht van het geloof, dat en hoe het op de zedelijkheid werkt; dat Jezus lokt en trekt, maar niet dwingt, tot het geloof; eindelijk, dat het geloof in Jezus op goede gronden rust. De gemoedelijke ontwikkeling van dit een en ander zal hier iederen Christen overtuigen en stichten.
De Heilige Geest. Eerst, wat de Bijbel door Geest, gaven van den Geest, Goddelijken invloed, verstaat; dan, dat de mensch dien noodig heeft en verlangt. Die Geest is ook ons beloofd; de geschiedenis bevestigt dit; - de bedenkingen, dat dit dweeperij voedt, en ook tegen de tegenwoordige ondervinding strijdt, worden opgelost. De middelen, waardoor men dien Geest erlangt, worden aangewezen: geloof, liefde, en alles, wat dezelve kunnen verwekken; en tot het laatstgenoemde worden gebragt: genot der natuur, met oog op God, - bijbellezen, - zien op de lotgevallen van zichzelven en anderen, - en het gebed. Wat de Geest in onze tijden werkt, wordt, na eenige voorafgaande aanmerkingen, aangewezen te zijn: opgeklaarde begrippen, - gevoel van vergeving der zonden, - aandrang tot het goede, - kracht om te kunnen, - en troost. Dan wordt het geluk geschetst van hen, die zich door den Geest laten leiden; en eindelijk de H. Geest voorgesteld als een blijvende trooster.
Ewald heeft wel zijne eigene wijze van beschouwen en uitdrukken, en voor ieder is deze beschouwing niet evenzeer voldoende; en somtijds wordt wel eens iets meer lief en schoon gezegd, dan wel bondig bewezen; maar die de waarheid der hoofdzaak gevoelt, dankt hem ook dán voor de godsdienstige roering; en

{==273==} {>>pagina-aanduiding<<}
is er nu en dan iets, dat men niet alzoo bevat, of liever anders zag voorgedragen, kennelijk echter is alles aangewend ter beoefening van iedere deugd en inspanning van iedere zedelijke kracht. Inderdaad, men moge nu of dan onzen Schrijver nog wat al te oud regtzinnig, voor 't minst gehecht aan zoodanige uitdrukkingen houden, (schoon ons dit hier weinig hinderde) niemand echter, die niet voelt, dat hij het werkeloos en lijdelijk Christendom overal tegengaat; en die zich met dezen Christenleeraar niet verbroederen kan, heeft wel den meest onverdraagzamen, onchristelijken geest.
Onder hetgeen ons voor misduiding vatbaar voorkwam, en, om nu niet te zeggen wat ruw en onbekookt daar neder geschreven, voor 't minst liever een weinig anders en meer ontwikkeld door ons zou verlangd worden, is vooral het volgende:
‘Niemand zal onbeschaamd genoeg zijn om te zeggen, dat paulus (Hebr. XI) aan het Geloof geene ongewone kracht toeschrijft; dat het Geloof geen vermogen heeft over de Natuur, over de lotgevallen der menschen; dat de mensch, die gelooft, hierom niet meer kan doen, dan een ander. De gansche Bijbel is, van het begin tot het einde, vol van het bewijs voor de kracht des Geloofs; vol van uitspraken, zoo sterk en stellig, als zij ergens kunnen gedaan worden; vol van voorbeelden, dat menschen door het Geloof alles dragen, alles uitvoeren kunnen, dat hun alles gegund wordt, wat zij begeeren. Dit zal ons duidelijker blijken, als wij de personen, van welke de Apostel spreekt, nader beschouwen.’ Nu wordt aan Mozes, Jozua, Gideon, Jefta, David en Daniël herinnerd. ‘Kan het duidelijker door voorbeelden gezegd worden:’ (zoo vervolgt ewald) ‘alle dingen zijn mogelijk den genen, die gelooft? Wie gelooft, die kan dragen, wat geen ander dragen, werken, overwinnen kan. Hem valt te beurt, wat geen' ander' te beurt valt. Bij het geloof houdt het vuur op, vuur te zijn, en water houdt op, water te zijn. De leeuw is geen leeuw, de tijger geen tijger. Indien ie-
{==274==} {>>pagina-aanduiding<<}
mand gelooft, ik kan dat, dan kan hij het; ik zal het verdragen, dan verdraagt hij het. De gansche Natuur gehoorzaamt hem, die gelooft; of liever, de Heer der Natuur wil, dat zij hem gehoorzame. Nog eens: wij verstaan den Bijbel niet, wij verstaan geen mensch, geene letter meer, indien dit niet de inhoud en geest des Bijbels is.
Men stemt dit nog al eens toe, omdat er veel onbeschaamdheid toe behoort, zulks te loochenen; maar, zegt men, dit ziet wel op die oude tijden, maar niet op de onzen; toen waren zulke buitengewone dingen nog noodig, maar thans niet meer; op ons passen dus die beloften van de groote kracht des Geloofs niet. Het moge waar zijn, dat zulke treffende dingen niet meer noodig zijn in onzen tijd, althans moet God wijze redenen hebben, waarom Hij dezelve niet meer toelaat; maar de kracht des Geloofs is hierom niet verzwakt. Nergens, met geen woord, is deze kracht tot zekeren tijd of bepaalde menschen beperkt. Zoo algemeen als Jezus zegt: die gelooft, zal zalig worden; zoo algemeen zegt hij ook: die gelooft, zal de werken doen, welke ik doe. Jezus zegt niet: ik ben honderd, tweehonderd jaren bij u; maar: ik ben bij u alle dagen, tot aan de voleinding der wereld. Tot den vader des kranken, die waarlijk geen Apostel worden wilde, zegt hij zoo wel, als tot Petrus en Joannes: alle dingen zijn mogelijk den genen, die gelooft. Dat er niets meer zoo buitengewoons door het Geloof geschiedt, komt niet vandaar, dat het Geloof geene kracht meer heeft, maar vandaar, dat het hapert aan een waar kinderlijk geloof. Wie nog thans het geloof van eenen Abraham had, zou kunnen worden, wat Abraham werd; wie het geloof van Mozes had, zou kunnen worden, wat Mozes werd. Het blijft eeuwig waar, en moet waar blijven, wat eens mogelijk was: alle dingen zijn mogelijk den genen, die gelooft.’
Hier dachten wij aan de mislukte poging, die men den grooten lavater (wij vertrouwen ten onregte) nageeft, om eenen berg te verzetten, en aan den menig-
{==275==} {>>pagina-aanduiding<<}
vuldigen spot. Gelijk bij dien man, vinden wij ook hier bij ewald waarheid ten grondslage, maar in de toepassing overdreven, en het voorbeding: personele roeping, en tot het buitengewone personele belofte, over het hoofd gezien; en het komt ons niet voor, dat het goede, 't welk ewald vervolgens aanvoert: ‘'t is zeer verkeerd, te willen beproeven, of het waarheid is, dat het Geloof inderdaad zulk eene kracht hebbe,’ genoegzaam tegen iedere misduiding waarborgt.
Verre, echter, is het er van daan, dat ewald der dweeperije in de hand zou werken; neen, geheel zijn geest is, ook in dit werk, evenzeer tegen bijgeloof als tegen ongeloof gerigt, en zedelijkheid is het doel, waartoe hij Geloof zoo wel, als Verzoening, en werking van den H. Geest, overal rigt. Ziet hier eene proeve:
‘Er bestaat geene ware deugd zonder geloof. Het tegendeel moge in onze dagen beweerd worden, nogtans kunnen wij ons geen denkbeeld van zulk eene deugd maken; althans wij, Christenen, zouden minder deugdzaam zijn, hoe minder wij geloofden, en volstrekt niet meer deugdzaam zijn, als wij niet geloofden. Wat toch is deugd? De overwinning van het zigtbare, door het oog te vestigen op het onzigtbare. Verloochening van een tegenwoordig gering genoegen, wegens een toekomend grooter vermaak. De vrijwillige onderwerping aan een gering lijden, om zich hoogere vreugde te bezorgen. Overwinning van den geest op het vleesch; zegepraal der rede over de hartstogten: van dien aard is de deugd. Hoe kunnen wij nu het zigtbare, door het enzigtbare, overwinnen, indien wij het onzigtbare niet gelooven? Hoe kunnen wij het tegenwoordige overwinnen door het toekomende, indien wij het laatste niet gelooven? Welk mensch zal zich het lijden getroosten, indien hij niet hoopt daartegen groote vreugde te zullen genieten? Het zou een tiran zijn, die zulks vorderde. Ja, de mensch zal ook zonder Godsdienst, dat is, zonder geloof aan het onzigtbare, veel goed doen, veel kwaad haten, omdat hij het eene mag en het andere

{==276==} {>>pagina-aanduiding<<}
niet; hij zal uit wijsheid veel goed doen, omdat zulks aanzien en vertrouwen verwekt, en veel kwaad nalaten, omdat het treurige gevolgen heeft. Maar het kwade, dat hij gaarne doet, zal hij wezenlijk bedrijven, zoodra hij dit straffeloos doen kan; het goede, dat hem moeijelijk valt, zal hij verzuimen, wanneer het hem bij de menschen geen voordeel aanbrengt. Eigenlijke deugd, dat is, verloochening van het zinnelijke, om het bovenzinnelijke, heeft hij nooit.
Er zijn wel menschen, die er veel over spreken, dat men deugdzaam moet zijn om der deugd wil, dat men regtschapen en goed moet zijn, om de harmonie in de wereld niet te verstoren. Maar dit is geestdrijverij, zoo groot als er ooit eene bestond. Ik moet mij mijn huis gewillig laten ontnemen, en op den weg slapen, opdat de weg effen worde! Ik moet mijne bezitting weggeven, om het feest van eenen rijken zoo veel te luisterrijker te maken, van wien ik niets te verwachten heb! Waarlijk, het zoude een drievoudige dwaas zijn, die zoo iets deed, die eigen genot, eigen geluk opofferde, om hierdoor de harmonie der wereld te bewaren, welke hem geen druppel geluk geven kan. De deugd heeft slechts daarom innerlijke bekoorlijkheid voor den mensch, omdat zij hem gelukkig maakt; zij heeft dit niet meer, zoodra dezelve zijn geluk verwoest. Voor de Heeren der Schepping moge het een genoegen zijn, hare harmonie te behouden; maar voor den armen mensch is het dit niet, als hij daarvoor zijn beter genot opofferen moet. Hij zou niet meer mensch zijn, als zijn geluk niet zijne grootste poging en bedoeling ware. Het heeft ook geen nood, dat iemand daarom iets moeijelijks, zwaars doen zal, daarom iets liefs zal verloochenen; dat om de harmonie der wereld een heerschende hartstogt zal overwonnen worden. Geloof aan God, aan de onzigtbare wereld, aan de toekomende gevolgen der deugd en ondeugd, dit geloof moet in het hart zijn, indien de ware deugd in hetzelve wonen zal.’
Wij herinneren ons hierbij met genoegen aan des Schrijvers Brieven aan Emma over de Filozofie van kant.







{==277==} {>>pagina-aanduiding<<}

Handboek voor het Godsdienstig Onderwijs, over een komstig de bepalingen van het (de) Hervormd(e) Synode, gehouden in 's Gravenhage, in den jare 1816. Door H. Polman Az., Onderwijzer in den Godsdienst te Haarlem. Met eenen Brief van den weleerw. zeer gel. Heer W.L. Krieger, Predikant in 's Gravenhage, enz. enz. Te Haarlem, bij F. Bohn. 1817. In gr. 8vo. XII en 256 Bl. f 1-16-:

Hij, wien het aangekondigd werkje ter recensie is geworden, zou hetzelve of geene vermelding waardig gekeurd, of het met weinige woorden, ten afschrik van schrijver en lezer, als een prulschrift aangeduid hebben, indien het opgesteld ware door eenen pedanten en onverstandigen Katechizeermeester. Maar verre van dit! De Schrijver is geen der zoodanige Godsdienstonderwijzers, zoo als men er weleer vele, doch, Gode zij dank, thans gedurig minder vindt, die veelal hunnen leerlingen ten spot en den Godsdienst tot oneer verstrekken, die noch genoegzaam oordeel, noch eenige bekwaamheid hebben tot hetgeen zij behooren te doen, en die meenen zich al heel wel te hebben gekweten, wanneer hunne leerlingen de vragen, als papegaaijen, kunnen opzeggen uit den dierbaren Hellenbroek, en voorts den tijd doorbrengen met zoo wat heen te praten, het moge raken of niet, zoo dat de leerlingen blijde zijn, wanneer het lastig uurtje voorbij is.
Dan, ter zake! Wij hebben hier een verstandig en uitmuntend handboek voor het godsdienstig onderwijs; een boek, naar de tegenwoordige behoefte volkomen geschikt; een boek, nog eens, hetwelk, hoezeer eigenlijk ten nutte van het Hervormd kerkgenootschap opgesteld en uitgegeven, echter volkomen verdient, door Godsdienstleeraars bij de overige Protestantsche gezindheden gelezen en behartigd te worden. Na eene gepaste inleiding,

{==278==} {>>pagina-aanduiding<<}
waarin over het belang en het gebrekkige van het godsdienstig onderwijs, overeenkomstig het doel des werks, gehandeld wordt, volgt het werk zelve, in 5 hoofdstukken verdeeld: het eerste, over de vereischten, kundigheden enz. van den onderwijzer; het tweede, over de inrigting en tijd der katechizatiën, en het uitwendig gedrag des onderwijzers in dezelve; het derde, over den inhoud en vorm van het godsdienstig onderwijs in het algemeen; het vierde, over hetgene de onderwijzer behoort in acht te nemen, ten aanzien van de behandeling der onderscheidene onderwerpen; het vijfde en laatste, over de behandeling der verschillende soorten van leerlingen. - Een klein staaltje uit het derde hoofdstuk zij genoeg! Over de katechizeerboeken handelende, geeft de Schrijver aldaar de hoofdeigenschappen er van op: 1. De leer moet er in het algemeen in worden voorgesteld, en derhalve geene bijzonderheden. 2. De leer van het geheele kerkgenootschap moet er in zijn, en dus geene bijzondere gevoelens van den opsteller. 3. De vragen moeten niet langwijlig, en de antwoorden niet uitvoerig zijn; en alles verstaanbaar, zonder platheid. Duistere uitdrukkingen, al zijn dezelve bijbelsch, moeten zelfs vermijd worden. 4. De theorie der leer moet er niet slechts in worden voorgesteld, maar ook op de praktijk worden aangedrongen. 5. De bijbelsche bewijzen moeten slechts weinige zijn; zij moeten niet geteld, maar gewogen worden. 6. Er moet eene geleidelijke orde in gevonden worden; en wel zóó, dat het eene hoofdstuk, zoo veel mogelijk, voorbereiding tot het volgende zij.
Ter staving van het gunstig denkbeeld, hetwelk wij, in het algemeen, van dit werk gegeven hebben, voegen wij hier nog eenige weinige regels bij uit den brief van den Heer krieger, over wiens bevoegdheid in dezen er maar één gevoelen kan zijn. Eene stof, zegt de waardige man, zoo moeijelijk te behandelen, op zulk eene duidelijke wijze voor te stellen, zal - zoo ik vertrouw - eene algemeene goedkeuring wegdragen. Hartelijk wensch ik, dat uw boek in handen van beginnende Leeraars,

{==279==} {>>pagina-aanduiding<<}
Candidaten, Studenten en Onderwijzers in den Godsdienst moge komen! En ik verwacht, dat zulks weldra algemeen zal plaats hebben.





Ter Gedachtenisse voor mijne Leerlingen, na het afleggen hunner Geloofsbelijdenis, tot Lidmaten in de Hervormde Gemeente, van hunnen Onderwijzer J.T. Bertram. Te Amsterdam, bij W. van Vliet, enz. In gr. 8vo. XVI en 214 Bl. f 1-4-:

Weder een boek van een' Katechizeermeester, in hetzelfde jaar, schoon op den titel niet gemeld, uitgekomen. In het oogmerk verschilt het geheel van het voorgaande. Wij hebben in hetzelve veel goeds, veel, dat geen' gewoon' Katechizeermeester aanduidt, gevonden, en twijfelen niet, of velen zullen er nog al behagen in hebben. Het is in eenen nieuwerwetsch-gemoedelijken toon geschreven. De voordragt is, over het geheel genomen, levendig, doch wat te omslagtig en te langdradig. Veel zamenhang, of natuurlijken overgang van het een tot het ander, zal men er bezwaarlijk in kunnen vinden. De verzen, voor zoo verre die van den Auteur zelven zijn, moeten niet dichterlijk, maar uit een godsdienstig oogpunt beoordeeld worden. Op verscheidene plaatsen hebben wij vrij grove taalfouten ontdekt; b.v. bl. 5. Ik heb, zoo goed alsof ik er de hand op gelegen had, voor gelegd, en bl. 87. Gezegend zij Hij - dien eenigen Middelaar - den mench Jezus Christus, voor die eenige en de mensch.





Beknopt Onderwijs in den Godsdienst, voornamelijk uit de Bijbelsche Geschiedenissen. Door P. Koumans Brouwer, Predikant te Joure. Tweede, vermeerderde Druk. Te Leeuwarden, bij J.W. Brouwer. 1818. In. kl. 8vo. 55 Bl. f :-4-:


{==280==} {>>pagina-aanduiding<<}

Is het onloochenbaar, dat de Geschiedenis door hare voorbeelden tot het hart spreekt; is de Bijbel het in 't bijzonder, die ons eene geschiedenis oplevert, rijk aan sprekende personen en tooneelen; en is het daarom zeer te beklagen, dat deze Bijbelsche Geschiedenis zoo weinig uit dit regte oogpunt beschouwd en beoefend wordt: zoo veel te meer verdient de man lof, die hare beoefening gemakkelijk en onderhoudend maakt, en zorgt voor boekjes, die de jeugd vroeg met de bijbelsche geschiedenis en haren geest bekend maken.
Met bescheidenheid in de voorrede aangekondigd, en juist tot het gezegde doel ingerigt, verschijnt dit boekje van den Eerw. brouwer. Het spoedig vertier der eerste uitgave is overvloedig bewijs, dat hetzelve welkom was. Het onderscheidt zich alzoo daarin van andere, dat de ontwikkeling en de bewijzen der leerstukken en pligten (bij welke laatste de orde van brink gevolgd is) geheel geschiedkundig is. de Eerw. van den berg nam, vóór omtrent 30 jaren, soortgelijke proeve, waardoor hij veel goeds heeft geslicht; van meer gebruik zou dat opstel geweest zijn, had de eerwaardige man niet velen afgeschrikt door zijne verklaring in het voorberigt, dat zoodanig onderwijs niet volledig, en alzoo ter voorbereiding tot het afleggen van belijdenis niet toereikend was, alhoewel de steller dezer beoordeeling, en menig ambtsbroeder, zich volkomen te vreden hield, zoo hij slechts dat onderwijs kon doen verstaan, gevoelen en onthouden, immers bij een aantal kweekelingen. Dat vermeende ontoereikende is, meenen wij, bij het tegenwoordige boekje volkomen verholpen; alleen zouden wij het werkje nog een weinig, ja, kon het, nog al aanmerkelijk beknopter wenschen, immers in zoo verre men bij de leerlingen op het van buiten leeren der antwoorden dringen moet. De aangevoerde geschiedenissen laten den onderwijzer keuze genoeg, en derzelver aantal maakt dan ook geene zwarigheid. Deze wijze van onderrigt heeft altijd dit vooruit, dat de leerling

{==281==} {>>pagina-aanduiding<<}
met den inhoud des Bijbels bekend wordt, ieder aangevoerd bewijs gemakkelijk bevatten en zich even gemakkelijk herinneren kan, en de leeraar van zelve van te langwijlige en afgetrokkene redenering wordt teruggehouden. Voor sommige leerlingen blijft het wel altijd het meest verkieslijke; terwijl wij gerustelijk durven aanraden, om, bij ieder ander godsdienstig onderrigt en betoog, de hier aangevoerde geschiedkundige bewijzen en ophelderingen nimmer voorbij te zien, waartoe men den leerling genoegzaam vindt voorbereid, indien hij in de bijbelsche geschiedenis onderrigt werd, alvorens hij, tot het eigenlijk zoogenoemd leeren van belijdenis, den leeraar wordt toegezonden. - Bij vergelijking vonden wij, dat inderdaad de tweede uitgave de eerste overtreft, zoo door invoeging als verduidelijking.
Aangaande den vorin van het boekje nu het onze gezegd hebbende, voegen wij er nog eene en andere bedenking nevens omtrent den inhoud. Dat Simeon naar den dood verlangde, is uit den tekst niet klaar; ook niet uit Hand. VII:59, 60 van Stephanus. - De openbaringen van God door droomen zijn bl. 5 niet genoemd. - De zoogenaamde verschijningen van God onder het O.V. zouden wij liever zinnelijke vertegenwoordigingen van Gods volmaaktheden noemen, dan zinnelijke vertooningen, welke Gods aanwezen duidelijk leerden. Volgens onze opvatting ook alleen is er gelijkvormigheid tusschen die verschijningen en de vertegenwoordiging Gods in J.C., die ons Gods zedelijke volmaaktheden ook in doen en lijden zinnelijk voor oogen stelt. - De steile en onbijbelsche leer, dat God zijne regtvaardigheid in het straffen vooral in het sterven van Christus betoond heeft, was ons in dezen tijd, bij eenen man als brouwer, even onverwacht, als zij ons stuitte. - Maar, zou God waarlijk zoo gebonden zijn, dat de door Jakob met list verkregen zegen de wezenlijke grond zijner tijdelijke bevoorregting was, en dus Izaäks blindheid moet aangemerkt worden als de kleine oorzaak, waaruit iets groots ontstond? - Dat de be-
{==282==} {>>pagina-aanduiding<<}
tuiging van Jezus voor den Hoogepriester met onzen eed gelijk te stellen zij, behoeft zwaar te leveren bewijs; die van Paulus, Rom. IX:1, gelijkt er, wat inhoud en aanleiding aangaat, nog minder naar. - Naar ons gevoel spreekt de Heiland, in de gelijkenis van den rijken man en Lazarus, van geene verkwisting; nog minder is zij hoofdzaak in deze rijke gelijkenis. - Wanneer de kinderen leden van 's Heilands kerk zijn, maar dat eerst door den doop moeten worden, dan moet men ze doopen zoodra zij ter wereld komen, en de aflegging van belijdenis naderhand is overbodig.
Niettegenstaande deze aanmerkingen, durven wij den Heer brouwer wel aanmoedigen tot het leveren van het Leesboek over dit Beknopt Onderwijs, waarvan hij in de voorrede spreekt. Strekking en bewerking van zijnen arbeid verklaren wij voor zeer doelmatig.





Beschrijving van den aard, de kenmerken en genezing der tusschenpoozende Moeraskoortsen in het algemeen, en in het bijzonder van diegenen, welke in Holland epidemisch heerschen. Door F.J.C. Sebastiaan, Doctor en buitengewoon Hoogleeraar in de Geneeskunde aan de Universiteit te Heidelberg. Uit het Hoogduitsch vertaald door J. Houtman, Stads Med. Doctor te Weesp, enz. enz. Iste Deel. Te Amsterdam, bij R.J. Berntrop. In gr. 8vo. XII en 251 Bl. f 2-4-:

Met regt prijst de kundige vertaler van dit werk hetzelve, als een der uitmuntendste voortbrengselen der Duitsche drukpers, in de laatste jaren, aan. Hetzelve levert ons, in een' zeer duidelijken en vloeijenden stijl, eene allernaauwkeurigste beschrijving eener ziekte, welke, in vele gedeelten van ons vaderland, maar al te

{==283==} {>>pagina-aanduiding<<}
zeer bekend is, en, hoewel voor den inlander op zichzelve minder gevaarlijk, evenwel zeer dikwijls, door hare gevolgen, een middel wordt tot een sukkelend leven en vervroegden dood. Dit eerste deel behelst, behalve de beschouwing der moeraskoortsen, derzelver oorzaken en geneeswijze in 't algemeen, in het bijzonder, in het zevende hoofdstuk, een zeer belangrijk verhaal van de epidemiën, welke de schrijver herhaalde malen, onder het krijgsvolk, heeft waargenomen. Bij welke gelegenheid hij de redenen, waarom vreemdelingen, en vooral soldaten, zoo zeer door deze ziekte geteisterd worden, en waarom dezelve voor hen, zoo zij epidemisch heerscht, zoo verraderlijk is, ongemeen duidelijk ontwikkelt; stellende hij, met regt, dat, behalve de ongewoonte van het klimaat, eene al te groote inspanning des ligchaams, al te schrale voeding en verzorging van hetzelve, en misbruik van sterken drank, bij den soldaat, den aanleg tot deze ziekte vermeerderen, voornamelijk wanneer eene onaangename zielsgesteldheid daarbij komt. Dit althans was het geval bij de krijgsgevangene Pruisen enz. in 1807, waaronder deze koorts verschrikkelijk gewoed heeft. - En, om dit hier in 't voorbijgaan aan te merken, het is ook ons, nu reeds verscheidene malen, bij heerschende ziekten, voorgekomen, dat niets de vatbaarheid voor dezelven zoo zeer vermeerdert, als hevige aandoeningen van het gemoed, ten minste wanneer zij de krachten van den geest neêrdrukken; zij ontstemmen het zenuwgestel, zonder welks krachtdadige medewerking de eenheid in de werkingen van ons ligchaam spoedig verloren gaat.
Wat nu de moeraskoorts zelve betreft, de schrijver beweert, dat dezelve aan eene bijzondere stof, in de moeraslucht aanwezig, doch daarvan echter onderscheiden, te wijten zij. Zoolang het water, hetzij dan zout of zoet, hoog genoeg staat, zoodat de, zich uit de plantaardige en dierlijke verrotting opheffende, dampen zich met hetzelve vermengen, of althans door hetzelve van den dampkring worden afgehouden, zoolang is ook

{==284==} {>>pagina-aanduiding<<}
de ziekte min veelvuldig. Doch zoodra het water vermindert, de grond eigenlijk moerassig wordt, en uit denzelven, 's avonds en 's morgens, dikke, stinkende nevelen opstijgen, neemt de kwaal zeer spoedig de overhand, tastende wel allerlei menschen, maar vooral dezulken aan, die er zich meer onmiddellijk aan blootstellen, die er minder aan gewoon zijn, of die er zich niet genoeg tegen wapenen, door de veerkracht hunnes ligchaams matiglijk aan te zetten. - Warme zomers zijn dan ook gunstiger voor de ziekte, dan koude. - Voorts zoude de kiem dezer koorts niet zelden lang zitten, en zich eerst ontwikkelen, als de lijder in eene gezonder landstreek is overgegaan. Ook wil sebastiaan, dat deze kiem zelfs aan andere ziekten een periodiek karakter bijzet. Beide deze stellingen vorderen, en de laatste verdient vooral, eene nadere toetsing.
Wat den aard dezer koortsen betreft, sebastiaan meent, en de door hem en anderen beschrevene epidemiën toonen dit ook ten duidelijkste aan, dat, in dezelve, in 't voorjaar en den zomer, vooral de lever en galwegen zijn aangedaan, en bij warmer weêr de onderbuiksingewanden in 't algemeen. In de door hem beschrevene epidemie schijnt echter de geheele massa der sappen te zijn aangetast geweest, even als in die door grainger, pringle en anderen waargenomen is, zoo als toen zelfs uit de, ten onregte gedane, aderlatingen bleek. 's Winters is de koorts meer zinkingachtig van aard; en sebastiaan zegt te hebben waargenomen, dat, bij ons, daarmede altijd verzwakking gepaard gaat.
Wat den uiterlijken vorm en meest gewone toevallen betreft, daaromtrent bevestigen de waarnemingen van onzen schrijver die van zijne voorgangeren. De kwaadaardige slaapzucht, welke in deze koorts somwijlen wordt waargenomen, is vooral zeer naauwkeurig door hem beschreven. Hij schijnt haar aan eene aandoening des zenuwgestels toe te schrijven, (bl. 136;) wij zouden bijna vragen, of de opvulling der eerste wegen, eene

{==285==} {>>pagina-aanduiding<<}
zoogenaamde bedorven gal, vooral de al te groote scherpte en verdierlijking der vochten, daarvan niet dikwijls de oorzaken zijn. Althans weten wij, bij ondervinding, dat opvulling met vleeschspijzen, bij eene gebrekkige spijsvertering, slaperig maakt (*); en dat dit insgelijks veroorzaakt wordt door graveelstoffen, uit eene overmaat van piszuur en pisstof ontstaande. Ook namen wij, niet lang geleden, bij eene tusschenpoozende koorts met bedwelming, sterke pijn op het water, met eene zeer sterk gekleurde pis, waar.
Zeer leerzaam en der behartiginge waardig is het geheele laatste hoofdstuk dezes deels, handelende over de geneeswijze, in deze ziekte te volgen. In den aanval is dezelve geheel tegen de toevallen ingerigt. Bl. 167 en volgg. komen de regelen voor, welke daarbij, in onze hospitalen, werden in acht genomen. Wij bevelen dezelve allen, vooral jongere geneeskundigen, ter aandachtige lezing aan. Niet minder lezenswaardig zijn de aanmerkingen over het juist gebruik van het heulsap, in de aanvallen der tusschenpoozende koorts met bedwelming of slaapzucht. - Ter genezing der ziekte zelve, moet men vooral op de aanleidende oorzaken letten; somwijlen de ontstekingwerende geneeswijze aanwenden, bijna altijd de ontlastende, zoo wel door braakals door buikzuiverende middelen, maar niet door, zulke, welke hevig prikkelen. Zeer waarschuwt hij tegen het ontijdig en onmatig gebruik van den kina. Van het sal ammoniak, reeds door boerhaave en vele anderen aangeprezen, zag hij meermalen veel nut. - Doch wij willen onzen lezeren het genoegen niet benemen, zelven dit boek, met eene belangstellende aandacht, te lezen; wij hebben genoeg gezegd, om deszelfs waarde eenigzins te doen hennen.
Bl. 190 lezen wij van het poeder van Wolferley. Moet dit niet Wohlverleih (arnica montana, gemeen

{==286==} {>>pagina-aanduiding<<}
valkruid bij ons) wezen? - Anders vonden wij, in de nette vertaling, geene, dan misschlen enkele drukof schrijffouten.





De Kinderpokken, welke voornamelijk in de jaren 1817 en 1818 zoo fel te Rotterdam geheerscht hebben, in verband beschouwd met de enting der Koepokstof, en deze in derzelver waarde gehandhaafd, door H. van den Bosch, Stads Med. Doctor te Rotterdam, enz. Te Rotterdam en te Amsterdam, bij P. van der Meer en L. van Es. 1818. In gr. 8vo. XV en 16 Bl. f :-8-:

Uit den breeden titel, hier opgegeven, zijn de aard en strekking van dit werkje genoegzaam blijkbaar. Uit het breedvoerig voorberigt blijkt, dat hetzelve is een uittreksel uit zeker Rapport, door den Heer van den bosch ingeleverd in de provinciale Commissie van Geneeskundig Onderzoek en Toevoorzigt, residerende te Dordrecht. Ook was dit uittreksel wel waardig, afzonderlijk gedrukt en uitgegeven te worden. Het is niet alleen zeer geschikt, om aan leeken in de kunst de regte waarde der Koepokinenting te doen bevatten, maar ook kunstoefenaren zullen uit deze weinige bladen veel goeds leeren. Vooral de korte beschrijving van eene nieuwe soort van pokken, door den Schrijver (en ook door anderen in ons vaderland) waargenomen, en van de Kinderziekte vooral door het gebrek aan verettering en etterkoorts verschillende, is zeer lezenswaardig. Voorts toont de Schrijver ook het verschil tusschen deze en andere soorten van valsche of steen- en waterpokken aan. Wij wenschen dit belangrijk stukje in veler handen.







{==287==} {>>pagina-aanduiding<<}

Dagboek eener Reize ter Walvisch- en Robben - vangst, gedaan in de jaren 1777 en 1778, door den Kommandeur Hidde Dirks Kat; met eene Kaart van Groenland, en het Portret van den Schrijver. Te Haarlem, bij de Wed. A. Loosjes, Pz. 1818. In gr. 8vo. f 1-4-:


Suave mari magno turbantibus aequora ventis, 
E terra alterius magnum spectare laborem, 


zegt vader lucretius, omdat het beschouwen van zoodanige rampen de waarde van onze veilige rust verhoogt. Dit gevoel en vele andere gewaarwordingen werden ook bij ons opgewekt onder het lezen van dit Dagboek. Grooten dank hebbe de Schoolopziener van het 3de Distrikt in Vriesland, de Heer martens, waardig Evangeliedienaar bij de Doopsgezinden te Holwert, dat hij ons met dit voortreffelijk geschenk vereerd heeft! Wij bewonderen in deze bladen den moed, de standvastigheid en godsvrucht, met welke kat bijna ongeloofelijke rampen heeft doorgestaan; maar bewonderen ook de eenvoudigheid, de opregtheid en welsprekendheid, met welke hij die rampen verhaalt. Het is wel mogelijk, of liever zeer waarschijnelijk, dat vele menschen zullen vragen, hoe men dan welsprekendheid kan vinden in een dagboek, van eenen zeeman, over eene reize ter walvisch- en robbevangst! Maar deze menschen voeden andere denkbeelden over de welsprekendheid, dan wij, die voor ons meenen, dat het hart welsprekend maakt, dat het eenvoudige het zegel is van het ware, dat het ware alleen het natuurlijke is. Van deze welsprekendheid vonden wij overal in dit Dagboek zoo vele bewijzen, dat wij, na geëindigde lezing, in verrukking uitriepen: ‘Zie daar den Attischen xenophon op de IJsvelden van Groenland!’ - Die geen vreemdeling is in de oude letterkunde, kent het schoone werk, hetwelk xenophon geschreven heeft

{==288==} {>>pagina-aanduiding<<}
over den optogt dier Grieken, aan wier hoofd hij gesteld werd, toen dezelve dien bewonderenswaardigen terugtogt uit Perzië deden. Had xenophon de reis van kat gedaan, hij had dezelve op geene andere wijze kunnen beschrijven. Zoo waar is her, dat het gevoel van een blank en ongekunsteld hart zich overal in dezelfde toonen uitstort. Opvoeding, of volkskarakter, moge die toonen hier of daar eenigzins wijzigen, de goede natuur behoudt toch altijd den boventoon, en deze stem bekoort en verrukt ons. Voor hen, die ons verstaan, hebben wij genoeg gezegd, en willen dat bevestigen door de volgende voorbeelden:
Bl. 10. ‘Tegen den morgen hoorden wij door het scheepsvolk van Kommandeur pieter andersen, bestaande in 78 man, die zich op eene tweede digt bij ons drijvende ijsschots bevonden, Gode een gezang toezingen. Maar toen de dageraad aanbrak, waren zij van de ijsschots vergaan.’
Bl. 12. ‘Deze nacht vertoonde aan ons oog akelige gedaanten. De zee woedde aan de buitenzijde tegen het ijs. De baren verhieven zich als torens in de lucht, makende in den langen donkeren nacht eene verschrikkelijke vertooning, terwijl het zoute water vurige stralen uitschoot.’
Bl. 17. ‘Terwijl wij dezen nacht met een diep neerslagtig hart doorbragten, lag de een en zat de ander op het ijs, terwijl een derde stond. Ik zat in het midden van twee ter regter en linker zijde naast mij liggende mannen, welke des morgens dood gevroren waren.’
Bl. 18. ‘In dezen toestand konden wij ons eenigermate een denkbeeld vormen van het lijden van onzen Heiland jezus christus, althans hetzelve behoorlijk waarderen, daar wij nu zelve lijden moesten ondergaan.’
Bl. 30, 31. ‘Wij gevoelden ons als uit het graf verrezen. De overgroote liefde dier wilde menschen, welke waarlijk die van vele Christenen te boven gaat, maakte onze harten weemoedig en dankbaar tot God.

{==289==} {>>pagina-aanduiding<<}
Het schreijen van kinderen te mogen hooren, bevredigde ons met ons lot. Het scheen ons alsof wij in ons eigen huis waren.’
Bl. 63, 64. ‘Daarna kwam ik den 27 September met een vaartuig op het eiland Ameland, en ontmoette vrouw en kind in goede gezondheid. Het is mij onmogelijk, deze zielroerende blijdschap te beschrijven. De menschen op straat hieven een vreugdegejuich aan, en riepen elkander mijne terugkomst toe. - God zij hartgrondig gedankt voor alle onverdiende genade, aan mij hidde dirks kat bewezen!’
Van het wetenswaardige, hetwelk verder in dit werkje voorkomt, zeggen wij niets, omdat wij vermoeden, dat velen zich hetzelve zullen aanschaffen, en niemand willen voorkomen in het smaken van een genoegen, hetwelk veel verliest, als er de nieuwheid af is.


Beschouwing van den tegenwoordigen toestand van Drenthe, in gemeenzame Brieven. Te Amsterdam, bij J. van der Hey. 1818. In gr. 8vo. 136 Bl. f 1-5-:


Brieven aan eenen Vriend in Holland, over de onlangs uitgegevene Beschouwing van den tegenwoordigen toestand van Drenthe. Door een Inwoner dier Provincie. Te Groningen, bij W. Zuidema. 1818. In gr. 8vo. 40 Bl. f:-6-:

De schrijver van No. 1. geeft, in zijnen eersten brief, eene topographische schets van het landschap Drenthe, en in den tweeden een berigt wegens den staat van deszelfs landbouw, als voor zeer vele uitbreiding vatbaar, dewijl slechts een achtste van deszelfs grond onder cultuur gebragt is, mitsgaders wegens hetgeen deszelfs uitbreiding bemoeijelijkt. In den derden brief spreekt hij over de veenen, en hetgeen vereischt zou worden, om die algemeener te doen ontginnen, en vervolgens

{==290==} {>>pagina-aanduiding<<}
over de fabrijken, trafijken en den handel. De Drentsche waterstaat en de publieke wegen maken de onderwerpen van den vierden brief uit. De vijfde handelt over de godshuizen, het armenwezen en de gevangenissen. De zesde over het schoolwezen, deszelfs allerellendigsten staat vóór nog slechts twaalf jaren, en de tegenwoordige uitmuntende verbetering. In den zevenden geeft de schrijver op, wat, naar het oordeel van deskundigen, vereischt zou worden, om dit gewest regt tot welvaart en bloei te brengen, en wat er tot hiertoe gebrekkig is; bij welke gelegenheid hij breedvoerig spreekt van de hoofdplaats Assen. De achtste brief onderhoudt ons over het karakter, de zeden en de leefwijze der Drenthenaren. De negende onderzoekt, welke partij van deze provincie zou te trekken zijn voor de Maatschappij van Weldadigheid, tot het aanleggen van koloniën. De tiende, eindelijk, behelst landbouwkundige bijzonderheden, welke wel hier en daar op Drenthe worden toegepast, maar, over het geheel, van algemeener aard zijn, dan dat men die juist hier zou verwacht hebben. - De schrijver heeft, volgens zijn kort voorberigt, geoordeeld, met de uitgaaf dezer brieven, het publiek geen ondienst te zullen doen, daar zij strekken konden, om hetzelve met een land bekend te maken, hetwelk, tot nog toe, weinig de aandacht heeft mogen wekken, maar dezelve thans, vooral met betrekking tot de groote bedoelingen der Maatschappij van Weldadigheid, overwaardig is. Hij verklaart, dat hij zich niet heeft voorgesteld eene beschrijving van het landschap te geven, maar alleen waarnemingen mede te deelen, die welligt tot iets bruikbaars kunnen dienen. Voorts behoort hij in Drenthe niet te huis, maar heeft, zich eenigen tijd daar
onthoudende, de stof voor zijne brieven verzameld, welke hij daarom erkent, dat, niet dan in te vele opzigten, oppervlakkige en gebrekkige narigten zullen behelzen, waarvoor hij verschooning verzoekt, enz. Een schrijver, die zoo bescheiden spreekt, en evenwel geen prulschrift levert, maar over

{==291==} {>>pagina-aanduiding<<}
het geheel voldoet aan hetgeen hij deed verwachten, wiens goed oogmerk overal doorstraalt, die zich allerwegen als een man van een geoefend en door gezonde wijsbegeerte verlicht verstand voordoet, en voor een beschaafd publiek ongemeen wél de pen voert, - zulk een schrijver, die ons daarenboven nog bekend maakt met veel, hetgeen wij niet weten, en wiens geschrift aanleidelijk kan worden tot het stichten van veel goeds, - zulk een schrijver, nog eens, verdient, naar ons oordeel, dank, en mag, wegens de door hem begane misslagen, zoo zij niet blijken moedwillig en met een kwaad doel begaan te zijn, eene bescheidene beoordeeling eischen.
De schrijver van No. 2. heeft het anders ingezien. Immers hij behandelt dien van No. 1. zeer onbescheiden. Hij zelf is, zegt hij, een inwoner van Drenthe. Geen wonder dan, dat hij omtrent sommige bijzonderheden beter onderrigt is, dan de man, tegen wien hij de pen heeft opgevat. Geen wonder, dat hij een aantal misslagen heeft opgemerkt, welke de ander zelf ondersteld had, dat hij zou begaan. Had hij hem die nu beleefd onder het oog gebragt, hij zou, en bij den schrijver, en bij het publiek, eere en dank behaald hebben, omdat hij dit deel onzer landbeschrijving tot meerdere volkomenheid had helpen brengen: thans kunnen hem zijne meesterachtige en verwaande schrijfwijze, en zijn onbescheid en veelvuldige misduiding van des schrijvers gezegden, niet dan tot schande verstrekken. Zijne chicanes daarenboven, de beuzelachtigheid van velen zijner aanmerkingen, en de kwaadaardigheid van eene menigte anderen, verwekken, bij elken edelmoedigen, wrevel. Volgens hem, heeft de schrijver, onder anderen, veel te laag gesproken van de Drentsche beschaafdheid en letterkunde (en vermoedelijk hinc illae lacrumae!) Doch, als men de beschaafdheid der genen, die in Drenthe de letteren beoefenen, naar die van dezen schrijver schatten moest, zou men ze zeker niet dan naar eene lage schaal kunnen berekenen.



{==292==} {>>pagina-aanduiding<<}

Antwoord op de Brieven aan eenen Vriend in Holland, over de onlangs uitgegevene Beschouwing van den tegenwoordigen toestand van Drenthe. Te Amsterdam, bij J. van der Hey. 1818. In gr. 8vo. 55 Bl. f:-12-:

Wie onze aankondiging, wegens de straks vermelde Beschouwing van Drenthe, en de Brieven daarover aan eenen Vriend in Holland, gelezen heeft, zal zich waarschijnlijk niet zeer verwonderen, dat tegen de laatsten nu weder een Antwoord, mede in brieven vervat, in het licht verschijnt; en men vermoedt welligt, dat hier nu weder de schrijver der Beschouwing optreedt, om dezelve tegen haren onbescheiden aanrander te verdedigen. Doch dit antwoord doet zich voor, als niet van den bedoelden schrijver zelven, maar van eenen zijner vrienden, die den eersten briefschrijver op den voet volgt, hem, gelijk ons toeschijnt, op alles dient, en wat al te algemeen, hetgeen deze te berispen vond, schijnt te willen goedmaken. Wat zullen wij er van zeggen? De aanvaller had de roede verdiend, welke hem hier kastijdt: en, ware hij nu kort en goed afgestraft, het publiek zou er welligt van gezegd hebben: fiat justitia, ne pereat mundus! Men doe regt, opdat onverlaten, door vrees voor straf, worden afgeschrikt van kwaaddoen! Maar, om eenen pedant te tuchtigen, zoo veel meer omslag te maken, dan de kwast verdient, en de zaak waardig is, als hier geschiedt, zal waarschijnlijk bij weinigen goedkeuring vinden. Wij gelooven nog al, dat, zoo de schrijver dezer laatste brieven tijdig kennis gehad had van de correctie, welke wij den misdadiger zoo even hebben doen ondergaan, hij daarin berust, of ten minste mindere moeite genomen zou hebben. Wij verzekeren onze lezers, dat zij zich daarmede, zonder veel te verliezen, te vreden kunnen houden.






{==293==} {>>pagina-aanduiding<<}

De Ilias van Homerus, naar het Grieksch, in Nederduitsche verzen gevolgd, door Mr. Jan van 's Gravenweert. Iste Deel. Te Amsterdam, bij J. van der Hey. 1818. In gr. 8vo. f 4-10-:

Het is verscheidene jaren geleden, dat ik, nog zeer jong zijnde, den geheelen homerus grammatikaal doorgelezen heb. Ik was, gelijk het in dien leeftijd gaat, niet weinig met mijzelven ingenomen, dat ik dien arbeid verslonden had. Maar, wanneer ik mij nu afvraag, of ik homerus toen verstond, moet ik opregtelijk antwoorden: neen. Want ik bewonderde hem meer met de uitspraken van groote mannen, dan met mijn eigen gevoel, en bleef veelal op de schors hangen, zonder tot de kern door te dringen. Hetgeen dus eene hardnekkige drift mij onmogelijk konde verschaffen, dat verschafte mij eene van tijd tot tijd herhaalde lezing en overdenking. Het is wel eene gulden les van plato: δὶς καὶ τρὶς τὰ καλὰ. Ik heb homerus sedert dien tijd verscheidene malen herlezen, verstond hem al beter en beter, vond hem al schooner en schooner, en na het eindigen der laatste lezing moest ik aan mijzelven deze bekentenis afleggen: ‘Ja waarlijk! homerus is die natuurlijke, rijke, verhevene en goddelijke Dichter, de eeuwig vloeijende bron van zuiveren en schoonen smaak; hij is een voorbeeld zonder voorbeeld.’ - Hoe sterk iemand deze verklaring ook moge voorkomen, geloof ik echter, dat dezelve bij voortgang van jaren en oordeel niet zal afnemen. Ik behoef dus niet te zeggen, dat ik, als zoodanig bewonderaar van homerus, alle pogingen van ganscher harte toejuich, welke de strekking hebben, om dien Dichter aan onze het Grieksch niet lezende landgenooten meer en meer bekend te maken. Daarom heb ik, des verzocht zijnde, gaarne op mij genomen, om over de aangekondigde, geheel nieuwe vertaling van 's gravenweert iets in het midden te brengen, hetwelk een zoo veel mogelijk naauwkeurig en onpartijdig oordeel mij in de pen zal
geven.
De Heer van 's gravenweert heeft in de voorrede gesproken over den aard, de strekking en behandeling van zijne nu gelukkig volbragte taak. Hij heeft getracht, (bl. XV.)

{==294==} {>>pagina-aanduiding<<}
hem, die homerus niet in het oorspronkelijke zoude kennen, eenig denkbeeld van dien Puikdichter in te boezemen, en daarom, zoo veel doenlijk, getrouw, maar nog meer sierlijk na te volgen. Deze punten in het oog houdende, ga ik tot de zaak over, in welker behandeling ik mij de volgende manier voorschrijf. Het geheele werk van 's gravenweert bestaat in vier Deelen; ieder Deel bevat zes boeken. Nu zal ik uit ieder Deel een boek met het oorspronkelijke vergelijken, en kies daartoe uit het eerste Deel het zesde boek, hetwelk allermerkwaardigst is door die teedere ontmoeting van Hector en Andromache, welke de Hollandsche letterkundigen ook reeds kenden uit den lof, door feith, Brieven, Vde D. bl. 142, daaraan gegeven.

Bl. 200. v. 1.

Axylus, braaf van hart, die in Arisba woonde, 
En al wie lijdend was zijn hulp en gunst betoonde; 
Want, gastvrij jegens elk, vond elk in hem een vriend. 


Al wie lijdend was, bevalt mij niet. Het brengt ons op het denkbeeld van arme, zwervende en bedelende lieden. Homerus prijst Axylus om zijne gastvrijheid jegens alle menschen. Hij woonde ook aan den weg, ὁδῷ ἐπὶ ὀικία ναίων, door van 's gravenweert overgeslagen. Het kan iemand in den eersten opslag vreemd voorkomen, dat Axylus gezegd wordt ὃς ἕναιεν ἐν Ἀρίσβῃ, en kort daarop ἐϕ᾽ ὁδῷ. Het schijnt, dat Mad. dacier dat gemerkt heeft; want zij vertaalt: car Arisbe est un lieu d'un grand passage. Maar ik geloof, dat Axylus digt bij Arisba woonde; taalkundigen weten, dat de praepositie ἐν dikwijls die beteekenis heeft.

Bl. 201. v. 5. van beneden.

't Paleis mijns vaders is gevuld met kostbaarheden 
Van ijzer, goud en staal, om vloer en wand te kleeden. 


Om vloer en wand te kleeden, is een bijvoegsel van den vertaler. Ik keur geringe bijvoegsels in eene dichterlijke vertaling goed, mits dezelve in den geest van het oorspronkelijke zijn. Nu bestonden de rijkdommen van de Homerische menschen voornamelijk ook in stukken goud, koper en ijzer, welke zij in afgezonderde vertrekken als schatten verborgen.

{==295==} {>>pagina-aanduiding<<}
Daar lag het neêr, κειμήλια κεῖται. Daarom komt het mij voor, dat die κειμήλια niet gezegd kunnen worden vloer en wand te kleeden. Het was een ander geval met de tripodes, enz. of gelijk homerus in Odyss. IV. het paleis van Menelaus beschrijft.

Bl. 205. v. 5. van beneden.

Die Koning, dien geen vrees voor Godenmagt deed beven, 
Had Bacchus voedstrenschaar langs Nyssaas kruin verdreven, 
En heel den wijnstok op zijn heuvlen afgesneên. 


Het laatste vers is een bijvoegsel van den Vertaler, en schijnt mij hier min passende te zijn. Homerus verhaalt eenvoudig de Mythe van Lycurgus, en spreekt niets van de verklaring. Als men nu deze Mythe verklaart, zijn, volgens heraclides, Allegor. Homer. p. 456, de voedstrenschaar van Bacchus de wijnstokken zelve. - En dan zoude homerus, volgens onze vertaling, hetzelfde in eenen Allegorischen en niet Allegorischen zin zeggen, hetwelk strijdt met zijne eenvoudigheid. - De geheele sabel van Lycurgus wordt verschillende verhaald. De burmannen, in den petronius, Anthologia Latina en propertius, hebben genoegzaam alle schrijvers daarover bijgebragt.

Bl. 206. v. 4.

'k Wil dus uit Godenkamp noch roem noch eer verwerven. 


Homerus zegt hier en boven eenvoudig: Ik wil er niet meê vechten. Van een ander gevecht, en in een ander geval, zoude ik de omschrijving van 's gravenweert laten gelden; maar Diomedes had zelfs door het voorbeeld van Lycurgus geleerd, dat het vechten tegen de Goden niet anders dan op schade en schande uitliep. Dus kon hij geen roem verwerven.

Bl. 207. v. 6.

Gij zelf, o Pretus! of Bellerofon moet sterven; 
Wat u alleen behoort, wil hij van mij verwerven. 


Twee uitmuntende regels; maar de laatste is niet Homerisch. Zoo sijn en kiesch sprak eene vrouw in die tijden niet.

{==296==} {>>pagina-aanduiding<<}
Homerus zegt: Hij heeft mij tot den bijslaap willen brengen.

Bl. 208. v. 10. Maar ook dat leger viel.

Het leger is te sterk, daar het slechts eene bende was, door den Koning in hinderlagen geplaatst. De Vertaler heeft het min of meer vergoed door list, v. 7.

Bl. 209, v. 3. - heldenvolk van Solymi.

Het volk zelve werd Solymi genaamd.

Bl. 209. v. 6. - tot mijn heil.

Deze invoeging is eenigzins duister.

Bl. 210. v. 13.

Zijn gouden wapens voor nietswaardig koper geven. 


Nietswaardig kan wel verklaard worden in tegenoverstelling van het goud; het schijnt mij evenwel te sterk te zijn: want meest alle de wapenen der voornaamste helden waren van koper.

Bl. 216. v. 1.

Had slechts een wervelwind, toen ik in 't leven trad, 
Mij van den moederschoot vernielend opgevat, 
En op een klip gestort, of op den grond der golven, 
Dan ware ik, voor mijn feit, in 't dondrend schuim bedolven. 


Vernielend is te sterk. Het volgende, op een klip storten, enz. wordt daardoor krachteloozer. Er is in het Hollandsch minder gradatie. De Ouden waren op dat stuk zeer kiesch. Homerus zegt ook slechts προϕέρουσα. Virgilius gebruikt dezelfde naauwkeurigheid in Tarbine corripuit scopuloque insidit acuto. Dat donderend schuim is ook niet zeer Homerisch. De sterkste uitdrukking, door hem gebezigd, is ἠίονες βοοῶσι. Hoezeer men dan ook schuim voor zee neemt, kan ik het evenmin verdragen, als indien een Romein spuma tonat, of een Griek ἀϕρὸς βροντᾷ gezegd had. Het doet ons intusschen vermaak, dat de Heer van 's gravenweert voor 't overige niet veel van die ijdele verhevenheid houdt; maar nog meer verheugen wij ons, dat alle ook in proza blazende Tritons met hunne waterbolwerken en donderende salmo-
{==297==} {>>pagina-aanduiding<<}
neussen met hunne platgebliksemde wallen ter neêrgezet zijn. Het was dan ook een geweldige orkaan, en wij waren de eenigsten niet, wier knien als 't ware waggelden, wier blikken schemerden.

Bl. 217. v. 9.

En keert, te leur gesteld, bij zijn slavinnen weer, 
In 't voorportaal van 't hof aan 't weefgetouw gezeten. 


Het laatste vers is van den Vertaler. De slavinnen, of een gedeelte van dezelve, waren wel bezig in het spinnen met hare meesteressen, doch niet in het voorportaal.
Bl. 217. v. 5. Hier moest de Vertaler liever dezelfde woorden herhaald hebben, gelijk homerus meest altijd in dergelijke omstandigheden doet. Dat is dat kenmerk van oude eenvoudigheid.

Bl. 218. v. 8. Vereerd door Hectors gloed.

Eene niet gelukkige uitdrukking.

Bl. 219. v. 3. En 't kermen van uw zoon.

Astyanax was nog te jong, dan dat hij besef had om te kermen over zijn vermoedelijk ongeluk.
Dit weinige heb ik aan te merken op het zesde boek. De Heer van 's gravenweert beschouwe dit niet als vitlust. Ik gaf deze aanmerkingen voor hetgeen ze zijn. Hetgeen mij niet bevalt, kan eenen ander wel bevallen; en waarin ik dacht, dat de Homerische geest door den Vertaler niet in acht genomen is, daarin kan ik even goed mistasten, als ik het van 's gravenweert voorondersteld heb. - Voor 't overige betuig ik, dat ik de vertaling van dit boek met uitstekend genoegen gelezen heb. Er zijn vele zeer schoone plaatsen in, en de versificatie, ook ten aanzien der eigennamen, is doorgaande vloeijend en zuiver. Het zal der moeite waardig zijn, den lezer op eenige weinige trekken te onthalen.
Waarom, o Tydens zoon! wilt gij mijne afkomst hooren? Der menschen wording is der bladren lot gelijk:
Het barre najaar drijft die lovren neêr in 't slijk;
Maar jeugdig groen schiet op, wanneer de lente nadert:
Zoo bloeit hier d'eene slam, en d'andre wordt ontbladerd.

{==298==} {>>pagina-aanduiding<<}

Onze feith had het oog ook op homerus, als hij in Het Graf zingt:

Het menschelijk geslacht valt toch als bladren af; 
Wij worden en vergaan; de wieg grenst aan het graf. 


Wij voegen er nog eene uitmuntend fraaije plaats bij:

Hier wendt de vader zich naar 't vriendlijk jongsken af 
En reikt hem de armen toe; maar 't kind, door vrees bevangen, 
Schuilt bij zijn voedster weg en klemt zich aan haar wangen, 
En schreit luidruchtig, voor de paardenmaan beducht, 
Die van den oorlogshoed zich opheft in de lucht. 
Zijn angst ontrukt een' lach aan de oudren, en zijn vader, 
Die 't kind omhelzen wil, zet pluim en hoed te gader, 
Uit goedheid voor zijn kroost, ter aarde naast zich neêr, 
En neemt zijn lievling nu, en kust hem keer op keer, 
En wiegt hem op zijn hand bij 't storten van zijn beden. 








Hulde aan Luther, door A. Loosjes Pz., bij gelegenheid van het derde Eeuwfeest der Hervorming, toegebragt. Te Haarlem, bij A. Loosjes, Pz. 1817. In gr. 8vo. 40 Bl. f:-10-:

Onder den vloed der geschriften bij het Hervormingsfeest ware dit stukje bijna verzwolgen geraakt, om deszelfs mindere uitgebreidheid, niet om geringere waarde dan verscheidene andere door ons beoordeelde dichtstukken. Evenwel kunnen wij het niet onder de meesterstukken van loosjes rangschikken. De inhoud is luther's moed, betoond in het verwerpen van menschelijk gezag ter breideling van 's menschen denkvermogen, in het opdelven en bekendmaken aan het gros des volks der bijna verketterde Heilige Schrift. Luther wordt, op zijne schuilplaats in den Wartburg, bij den Apostel joannes op Pathmos vergeleken. Hoe oud ook deze vergelijking zij, (wij meenen van luther zelven) zoo ongepast is zij toch, en kan bijna eerder voor een contrast dienen. De Apostel werd door een' dwingeland, tot straf, gebannen; de Hervormer door een' menschenvriend, te zijner

{==299==} {>>pagina-aanduiding<<}
behoudenis, geborgen. Aan het slot wordt luther zelf sprekend ingevoerd, (zoo als hij namelijk thans zou gesproken hebben) zijne navolgers tot broedermin, ook omtrent andersdenkenden, opwekkende. - Achter het stukje zijn eenige geschiedkundige aanteekeningen; gelijk in een uitvoerig Voorberigt de viering van het Hervormingsfeest, als allezins met de onbepaaldste verdraagzaamheid bestaanbaar, verdedigd wordt.
Ginds en elders stieten wij op harde regelen, zoo als: Omhels' hij het Hervormd geloof, - 't Doemvonnis plegtig in het vuur, - Trotsch 's Pausen ban, - Verkiest voor 's kloosters's huwlijksbanden, enz. Zelfs is een regel te lang: Deed eens de dwingland Domitiaan. Anders is er wel gang en verheffing in het dichtstuk, 't welk zich meer door kracht dan door welluidendheid aanbeveelt.


Romancen, Balladen en Legenden. Iste Stukje. Te Rotterdam, bij J. Immerzeel, Jun. 1818. In gr. 8vo. 100 Bl. f 1-16-:

(Vervolg der Recensie bl. 202 env.)
Hoewel op den titel geen bewijs van des Dichters naam staat, zoo is dezelve voornamelijk door de T. onder het voorberigtje bekend; het is de te regt beroemde en hooggewaardeerde tollens. Stond er geen initiale naamletter onder die voorafspraak, ware het niet te Rotterdam en bij immerzeel gedrukt, zoo zouden sommige min doorzienden (aan eenen kenner kan geen tollens ligt ontgaan) dit stukje voor het werk van dezen grooten Dichter welligt niet erkend hebben. Deze uitspraak zal verwondering wekken, en wij zelven doen ze met weerzin; dan, der waarheid waren wij dit verpligt, te meer, daar de Dichter, of liever Overzetter, gelijk hij zich verklaart, getuigt, met enkele dezer kleinigheden, zoo als hij zelf ze noemt, zeer hoog te loopen, en er liever de oorspronkelijke Dichter van te willen zijn, dan van menig beroemd Treurspel en menig boekdeel in verzen; er bijvoegende: over den smaak valt niet te twisten. Dit laatste moeten wij herhalen, en opregt betuigen, dat, hoe vloeijend de vertaling zij, de oorspronkelijke stukjes, ten minste de meeste, niet zijn naar onzen smaak, en dat een beroemd Treurspel bij dezelve in geene vergelijking komt. De uitspraak, dat over den smaak niet te twisten valt, heeft ook

{==300==} {>>pagina-aanduiding<<}
hare bepalingen. Immers, wie, die de jeugdige werken van tollens leest, de Minnezangen en Idyllen van 1800 en 1802, en Tuiltje van geurige Dichtbloemen, op Franschen bodem geplukt, in 1803, zal in dezelve niet oneindig minder smaak vinden, dan in de drie Deelen Gedichten van tollens, in lateren tijd uitgegeven, en in den Feestzang bij het Huwelijk van Z.K.H. den Prins van Oranje, in 1816 aan het licht gebragt? Ja, wij durven gerust er bijvoegen, dat dit nieuwe Duitsche tuilje van 1818 in smaak en geur verre beneden de laatstgemelde werken van tollens te stellen is. Sommige edele Vernuften en groote Dichters, verstoken van eene opleiding in de oude letteren, gelijk helmers, loots, tollens en anderen, schijnen dien vasten en fijnen smaak wel eens te missen, of althans niet genoegzaam vast te bezitten, waartoe de beoefening der oude letteren zoo bijzonder gelukkig leidt. Zoodanigen moeten vooral voorzigtig zijn, ééns op den waren weg zich geplaatst en erkend gevoelende, daarop vol te houden, den altijd nog hangenden prijs niet uit het oog te verliezen, voorwaarts te streven, en niet achterwaarts om te zien naar meer jeugdigen arbeid, veel min in het toen betreden spoor terug te treden. Helmers gevoelde dat onvaste in gevorderde jaren; en, altijd vol vrees van achter te blijven, en ijverig om te leeren en te vorderen, wilde hij in rijperen leeftijd het gebrek van vroegere opleiding vergoeden, en dus den waren grond van nabij en proefondervindelijk leeren kennen, om des te zekerder gang te houden, en den voet op het pad der ware glorie stevig voorwaarts te zetten. Het bleef wel bij de poging; dan, die poging zelve, met vrij wat opoffering van tijd en geld, strekte hem allezins tot eer.
Zijne studie en kunde, waarvan zijne werken vol zijn, vereeren hem; en echter miste hij dikwerf den juisten en fijnen smaak in het plaatsen en gebruiken van de schatten zijner kennis. - Wij zouden de stelling, boven vermeld, met vele voorbeelden uit vroegere Dichters kunnen bevestigen; dan, genoeg zij het, kortheidshalve, ons te bepalen bij de aanmerking, dat tollens hieromtrent eenigzins van andere gedachten schijnt. Ware dit zoo niet, hij zou noch onlangs eene bloem- of nalezing van vroegere jeugdige gedichten, noch thans deze Romancen, Balladen en Legenden, een nieuw ruikertje, meestal op Duitschen bodem geplukt, met zeker welbehagen hebben uitgegeven.

{==301==} {>>pagina-aanduiding<<}
Wij hooren met verwondering, dat de Heer tollens zoo veel met Duitsche poëzij in het gemeen opheeft. Zulks smart ons. Inderdaad, hij heeft zulke meesters niet noodig, maar kan zelf hun eerder tot meester verstrekken. Wij zouden echter onbillijk zijn, zoo wij niet mede opnamen, dat de Dichter, in zijn voorberigt voor dezen nieuwen bundel, meldt, dat verpligting, om nu en dan in dezen of genen letterkundigen kring eenig dichtstukje uit te spreken, deze verzameling, bij gebrek aan tijd tot het opstellen van iets oorspronkelijks, langzamerhand heeft doen geboren worden, en dat de meeste dezer stukjes met eene luchtige pen zijn overgezet. Overgezet, herhalen wij; men beoordeele ze dan als zoodanig, dat is, als luchtige, en steeds met losheid en naïviteit overgebragte, stukjes, die, omdat Dichterlijke Handschriften, Gedachtenbeelden en dergelijke verzamelingen te niet zijn, en misschien Maandwerken min verkieslijk geoordeeld worden, hier voor het algemeen bijeengevoegd zijn.
Wij zouden echter ondankbaar zijn, indien wij voor ons, die de werken van voortreffelijke Dichters gaarne volledig hebben, hem ook voor deze uitgave niet eenigzins erkentelijk waren. Voortreffelijke Dichters, zeiden wij zoo even, en te regt; want zeer zeker, en boven allen twijfel, behoort tollens onder de alleruitmuntendste Dichters, niet alleen van onzen tijd, maar van onzen ganschen Zangberg.
Daar wij in onze schets bevorens eenen bilderdijk en deszelfs Gade, benevens feith, eigenaardig hebben willen doen kennen, kunnen wij, nu het bovenstaande ons van het hart is, met ruimte ons toegeven in de regtmatige hulde, welke wij ook aan eenen tollens verschuldigd zijn.
Men beoordeele dan tollens niet uit deze losse vertalingen, noch uit zijne jeugdige proeven; maar men zie hem in zijne volle grootheid, in zijne te regt tot driemalen herdrukte Gedichten, en in zijnen onsterfelijken Feestzang bij het huwelijk van 's Konings Zoon.
Tollens is een zeer gevoelig Dichter. Losheid, zachtheid, teederheid en bevalligheid schitteren bij hem nog meer dan kracht en verhevenheid, die echter ook niet zelden heerlijk doorblinken. In tegenstellingen, in alles met eigenaardige wendingen en juiste bewoordingen uit te drukken, in duizendvoudige speling van een onuitputtelijk vernuft, zigtbaar in een en hetzelfde onderwerp te keeren, te teekenen, te

{==302==} {>>pagina-aanduiding<<}
kleuren, te schilderen naar aard en omstandigheid, altijd ongedwongen en met schitterende kunst, in descriptive poëzij, (een hoogst moeijelijk, hoogst loffelijk en zeer zeldzaam dichtvermogen) is tollens een Dichter bij uitnemendheid. Geef hem het denkbeeld van een' wagen, en het gansche gedicht ademt niets dan rijden. Herinnering aan een schip, schuit of boot brengt hem tot een' rijkdom en speling op varen; en alles, daartoe betrekkelijk, met alle kunsttermen, wendingen en overbrengingen, houdt den lezer aan het gedicht verbonden, en doet het vlug en geestig vernuft bewonderen. Hetgeen men van vondel vertelt, dat hij op markten en langs straten de eigenaardige kunstwoorden door gesprek uitlokte, gelooven wij, dat tollens ongezocht en als van zelve eigen geworden is. Tollens is een Dichter van fijne opmerking. Wanneer hij b.v. iemand van eene hoogte zich doet nederlaten, zien wij de Natuur zelve in al hare werking en wending. Die begluring der Natuur is een der edelste steenen aan eene dichtkroon. Een treffend voorbeeld vindt men daarvan in de Romance Dirk Willemsz, geplaatst in den Muzen-Almanak; welke Romance, wat dichterlijke waarde aangaat, voor ons meer is dan deze gansche bundel. Alle die fijne nuances der kunst, die haar rijk, bevallig, treffend en schilderend maken, zijn der gevoelige en regt dichterlijke ziel van tollens diep ingeprent; zij worden uitstekend ontwikkeld, en op eene ware en waardige wijze aan het licht gebragt. Uit al wat kleeding, houding, werking en honderd andere zoo gezegde dagelijks gemeenzame zaken betreft, weet hij geestig te kiezen, wat juist voegt; hij stoort zich niet angstig of pijnlijk aan het min gebruikte en ongewone, maar tast met edele stoutmoedigheid door naar hetgene
hem welgevallig en voor zijn doel passende is. Hij is oorspronkelijk en naïf Dichter. Hij kan en moet gerust op eigene kracht en eigene vleugels steunen. Ja, zijn meermalen en nooit genoeg geprezen Feestzang toont den verhevensten, edelsten en hoogstgestemden toon, dien men van den besten en eersten Dichter verlangen kan. Hoewel zijn roem dan te regt groot is, moet hij dien blijven bewaren en vermeerderen; liever oorspronkelijke Treurspelen maken, dan Legenden vertalen. Hij kan, hij moet nog grooter worden; schoon het nu bereids zeker is, dat ook dán, wanneer een ieder zich zal verwonderen, dat tollens, bij rijper jaren

{==303==} {>>pagina-aanduiding<<}
en vaster vernuft, op Duitsche Balladen en jeugdige Minnetuiltjes kon terugzien, men niet dan met eerbied zal aanschouwen het afbeeldsel van dien Rotterdamschen Hoofddichter, die bijna even goed wegens dichtroem, als erasmus wegens taalkennis en kerkgeleerdheid, een standbeeld verdiende.
Na deze getuigenis, en die van harte, te hebben afgelegd, durven ook wij naauwelijks naar de voor ons liggende Romancen terugzien. Daar wij echter uit bilderdijk met zijne Gade, en uit feith's aangekondigd dichtwerk, iets ter proeve hebben overgenomen, kiezen wij, als een der kortste stukjes,

	De visscher. (Naar göthe.)
Het water bruiste, 't water steeg, 
Daar trad een visscher toe, 
Deed aan zijn' angel aas en deeg, 
En lei zijn hengelroê. 
 
Maar wijl hij loert en wijl hij zit, 
Daar splijt de vloed in twee, 
Daar stijgt een vrouw, met haar als git, 
En blank als schuim, uit zee. 
 
Zij sprak tot hem, zij zong tot hem: 
‘Wat lokt gij loos en snood 
(Als zuiver zilver klonk haar stem) 
Mijn schepslen in den dood? 
 
Och, wist gij hoe de visch in 't meer 
Gelukkig is en blij, 
Gijzelf, gij sprongt er bij hem neêr 
En werdt zoo rijk als hij. 
 
Duikt niet de zon in 't ruime sop? 
Zoekt niet de maan den plas? 
En stijgt niet elk weêr schooner op 
Dan zij bij 't zinken was? 

{==304==} {>>pagina-aanduiding<<}

Gijzelf, verfrischt gij 't aanzigt niet 
In d'onverdroogden dauw? 
Schoon hooger hemel buijig ziet, 
Blijft niet de mijne blaauw?’ 
 
Het water ruischte, 't water zwol: 
De visscher staart er in; 
Zijn boezem werd zoo week en vol 
als bij den kus der min. 
 
Zij sprak alweêr, zij zong alweêr; 
Hij bleef van weelde stom. 
Half trok zij hem, half zonk hij neêr; 
Men zag hem nooit weêrom. 


Ten slotte nog het volgende uit De boodschap naar de IJzersmelterij van den met regt beroemden schiller:

Daar reed de graaf, de hel in 't hart, 
Naar de ijzerhut in 't woud, 
Waaruit de koolstoom, dik en zwart, 
Het groen verkleurt aan 't hout. 
Daar spatten vonken wijd en zijd, 
Daar zwoegt men, zweet en stookt altijd, 
En laat altijd de balgen blazen, 
Als moest men berg en rots verglazen. 
 
Het vuur en 't water, even sterk, 
Vereenen hier 't geweld; 
De stroom beweegt het molenwerk, 
Dat om den asspil snelt; 
De raders kleppren nacht en dag; 
In maatklank bonst de mokerslag, 
En altijd brekend, altijd gloeijend, 
Wordt zelfs het ijzer week en vloeijend. 


Iets zoo goed, zeker iets beters dan deze laatste proeve, vonden wij niet in dezen bundel; waarom wij ook van denzelven afscheid nemen, met den welmeenenden wensch, dat tollens geen vreemde Balladen, Idyllen of Legenden, maar zichzelven bestudere, en zijnen verheven' aanleg steeds gebruike, om uit eigene en onschatbare goudmijn heerlijke proeven te delven van onvergankelijke en overkostbare dichtkunst!



{==305==} {>>pagina-aanduiding<<}

Het edel Karakter en de Kunstverdiensten van Gijsbertus Johannes van den Berg. Geschetst, ter Nagedachtenis, voor zijne Vrienden en Kunstbeoefenaren, door G. de Meijer, Kunstschilder te Rotterdam. Aldaar, bij Mensing en van Westreenen. In gr. 8vo. 51 Bl.

Zeer veel van de kunstverdiensten van g.j. van den berg was ons niet ter ooren gekomen; nog minder, opregt gezegd, van den Kunstschilder g. de meijer, dien wij als Schrijver nooit hadden hooren noemen. Wij sloegen dan dit boekje op, zoo als men boeken op eene recenseertafel opslaat, daar men volstrekt geen verwachting van heeft. Geen jaartal op den titel, en nergens blijk van dag, maand- of jaarteeken - dat is slordig! dachten wij, en waren, tegen de gewoonte van Recensenten, (dit spreekt van zelve) vooringenomen, eer wij begonnen te lezen. De voorrede stemde ons reeds tot onpartijdigheid; maar de eerste bladzijden deden ons het boekje met bewondering nederleggen, het zinrijk begin der inleiding nadenken, en tegen onszelven zeggen: Ziet daar hebben wij nu zoo veel geschreven, zoo dikke boeken uitgegeven, en zoo manhaftig altijd gerecenseerd; en, zoo waar als wij leden zijn van verscheidene geleerde Genootschappen, het is beter dan wij het zelf kunnen, (dit is veel voor een' Recensent en Schrijver) en bijkans schooner, dan wij nog iets in den grooten stapel, door ons reeds dit jaar met recenseren verdiend, (want ander loon hebben wij nooit genoten) gelezen hebben. Oordeelt zelve, Lezers!
‘Alle voorwerpen in de zigtbare schepping, zonder aanzien van betrekkelijke grootte of voortreffelijkheid, zijn onbestendig, aan gedurige verandering en schijnbare vernietiging onderworpen. Wording en slooping, schoonheid en vergankelijkheid, schijnen in de stoffelijke wereld woorden van eenerlei beteekenis, en de mensch zelf, hoe schoon gevormd, hoe uitmuntend in aanleg, hoe schitterende in vermogen, brengt reeds de middel-oorzaak bij zijne geboorte mede, welke hem, vroeger of later, naar den grafkuil voert. Hij bestaat doorgaans eene halve eeuw, en keert daarna in den moederlijken schoot der aarde terug. Zijn stoffelijk deel is

{==306==} {>>pagina-aanduiding<<}
dan uit de zinnenwereld verdwenen, en heeft al spoedig eene geheel onkenbare en namelooze gedaante aangenomen; maar ook zijne ziel is uit den kring der medebewustheid weggevloden, en niemand der levenden kent haar verblijf. Weldra is zijn grafterp met groenend kruid bedekt, en, als in eene welige weide, dansen de kinderen der nakomelingschap op de graven der vaderen. Kort daarna stuift de asch des verstorvenen door het wijde luchtruim henen, en zijne beenderen liggen verachtelijk over de oppervlakte der aarde verspreid, of, vervormd, dienen zij dikwerf den kinderen tot speeltuig. Eindelijk vermolmt ook dit overschot, en de menschelijke gedaante is te eenemale onkenbaar; en ofschoon eene gezonde wijsbegeerte en godsdienstleer de eerste stofkiem van den mensch als aanwezig blijvende predikt, gelijk geen voorwerp in de stoffelijke wereld geheel vernietigd wordt, bezit echter geene menschelijke taal eenig woord, noch ons verstand eenig denkbeeld, om het voortdurend bestaan dier stoffelijkheid uit te drukken.
Zoo sterft de mensch, en, na verloop van weinige uren of dagen, is zijn naam met zijnen persoon in den eeuwigen nacht der vergetelheid weggezonken. - Maar neen, zoo verdwijnt hij alleen van de aarde, die zonder werkdadigheid in de menschelijke maatschappij leefde; er blijft van den bedrijvigen mensch, van hem, die aan zijn vaderland, aan de wetenschappen en kunsten, aan de menschheid gewigtige diensten heeft bewezen, de indruk zijns bestaans, bij het nageslacht, aanwezig. Zijn goede naam zweeft op de lippen van duizenden zijner nakomelingen, en hij zelf blijst, als 't ware, bij dezelve in zijne werken duurzaam aanwezig.’
Maar genoeg; meer mogen, meer willen wij uit dit klein, maar zeer wel geschreven werkje niet overnemen. Alles blijft in den goeden geest naar eisch voorgesteld. Alleen is hier en daar het vernuft van den Schrijver ons wel eens wat al te weelderig voorgekomen. Dit is eene gevaarlijke klip voor een' kunstenaar. De lof van den braven en kundigen van ben berg is krachtig verkondigd. Over de waarheid of het welverdiende kunnen wij niet oordeelen; maar dit weten wij, dat dit keurig werkje ons overtuigd heeft, dat de Heer de meijer een Schrijver is van uitstekenden aanleg, wiens stijl, door oefening, in vastheid toenemende, voor dien van vele leden van vele letterkundige Maatschappijen, die hier te

{==307==} {>>pagina-aanduiding<<}
lande hebben bestaan en nog bestaan, niet zal behoeven te wijken; en dat hij eenmaal, bij hooger en meer algemeen belangwekkend onderwerp, iets kan voortbrengen, dat hem een' naam zal kunnen maken onder de beste Nederlandsche Schrijvers, inzonderheid wanneer hij steeds gedachtig blijft aan de schoone gezegden van fenelon: Gardez-vous bien de chercher la gloire. Il faut meriter et fuir les louanges.
Die weten wil, wie g.j. van den berg was, die koope het boekje, Wij wenschen hem hetzelfde genoegen, dat wij gesmaakt hebben.


Onpartijdige Beschouwing van den toestand des Koophandels binnen de vereenigde Nederlanden, in Brieven. V en VI. Tweede Druk. Te Amsterdam, bij M. Schooneveld en Zoon. 1819. In gr. 8vo. f :-8-:

Onze schrijver gaat voort, en schijnt zijne taak nog al niet afgewerkt te hebben. Men verbeelde zich daarbij niet, dat het lang nat wordt. Integendeel, zaakrijker en beslissender pleidooi is er niet te voeren: dit zeggen wij, zoo lang geene repliek ons anders doen denken, of de ondervinding voor de genomene maatregelen gesproken heeft. De voortgaande aanwijzing der zware regten, der kwalijk gewijzigde transito-regten, van het vermeerderd buitenlandsch lastgeld en andere min belangrijke aanmerkingen, vergeleken met de dadelijke vermindering van den handel sedert 1816, spreekt voor ons onwederlegbaar; en de noten en bijlagen, in welke vreemdelingen ons hetzelfde toeroepen, zijn beschamend en bedroevend te gelijk. Ten aanzien van den handel langs den Rijn levert de ondervinding sedert 1816 gelijke uitkomsten. En het verwondert ons niet, dat de auteur, van nature, zoo het schijnt, tot eene luimige behandeling geschikt en genegen, het zwarte, vermoeijende tafereel der billijkste klagten thans afwisselt met een stuk in den trant des allereersten briefs. Wij zeggen meer; deze toon heeft ons thans volstrekt niet meer gehinderd. De bitterheid onzer ziele vond daarin veelal juist, wat zij verlangde. En hadden wij den toestand der zaak terstond zoo ingezien, als deze brieven vooral ons denzelven hebben leeren kennen; hadden wij de overwegingen en beslui-
{==308==} {>>pagina-aanduiding<<}
ten der Staten-generaal toen reeds gekend, wij zonden misschien geene dier afkeurende reflectiën gemaakt, althans zóó gemaakt hebben, als nu ten aanzien van gemelden eersten brief is geschied. De schrijver neemt kennis van die aanmerkingen; het spreekt van zelve op den toon, die A. doorgaans eigen is, en als beklag, dat wij zijne taal als ironie en hekeling hebben opgevat. Nu dan: ieder is de bevoegdste verklaarder van zijne eigene woorden. Wij zullen dus gelooven, dat de schrijver in ernst spreekt, tot dat hij, volgens belofte, boven zijne stukken zet:
satyre. Doch, het is immers wel meer gebeurd, dat eene verdediging, ja eene lofrede bedoeld werd, en dat het facit in de oogen van anderen was ....... eene, wij zullen het ding maar met geene nieuwe, dikwerf nog ergere, Fransche of Hollandsche, namen noemen. Wij derhalve, die geheel op de hand van B. zijn, en A. zoo goed niet kennen als hij, verstaan alles op onze wijze; en, gelijk wij reeds zeiden, ook zoo begint het meer en meer wél te gaan. Hoe meer de zaak toegelicht wordt, hoe beter. Eindelijk zegepraalt misschien nog de waarheid, de regtvaardigheid en het algemeen belang, ten beste van een gewest, dat met de Commercie staat of valt, en welligt het geheele rijk, zoo niet met zich in het verderf sleept, althans schrikkelijk nadeel doet ondervinden. En zegepraalt de goede zaak niet; wel nu, dan verrijke zich de geschiedenis met deze gedenkstukken, en vlechte dezelve als een nederig bloempje in oud Hollands eerekrans!





Wilhelmina Noordkerk, eene Geschiedenis ter aanprijzing van oud-vaderlandsche Zeden, voor Nederlandsche Vrouwen en Meisjes, door Fenna Mastenbroek. Met Platen. Te Haarlem, bij F. Bohn. 1818. In gr. 8vo. IV en 334 Bl. f 3-12-:

Bij den hoogen bloei der Dichtkunst in ons Vaderland ontbreekt het ons ook geenszins aan goede geschriften in Proza. De vloed, echter, van vertaalde Romans werkt misschien nergens nadeeliger, dan in dat bepaalde vak; en zelfs de werken van eenen loosjes, en den Schrijver des Rings van Gyges wedergevonden, zijn, bij al derzelver verdienste van oorspronkelijkheid en schildering van vaderlandsche zeden, nu en

{==309==} {>>pagina-aanduiding<<}
dan toch wat te uitvoerig geteekend. Doch in fenna mastenbroek vinden wij een Model, hetwelk, in eenen anderen vorm, onze beide klassieke Romanschrijfsters eenigermate op zijde streeft. Wilhelmina Noordkerk is, onzes inziens, tot nu toe haar beste voortbrengsel, en overtreft hare Verhalen in meer dan één opzigt. Het kenmerkt zich voornamelijk door drie eigenschappen, die in den Romanschrijver bovenal vereischt worden: natuurlijke eenvoudigheid, waarschijnlijkheid, zedelijkheid.
1. Tegen de eerste dier eigenschappen zondigt men vooral in Duitschland - de stapel van ruwe stoffen voor de Hollandsche vertaalfabrijk - soms geweldig. Wij vertrouwen, dat, van de tien Hollandsche meisjes acht, zelfs bij eene beschaafde opvoeding, al de tijdig of ontijdig opgedischte geleerdheid niet verstaan, waarvan de Duitsche Romans vol zijn; terwijl de Schrijver of Schrijfster dikwijls zoo hoog in de wolken en starren vliegt, dat men elk oogenblik vreest, hem of haar den hals te zien breken. Trouwens, in die wolken of starren moet hij ook zijne helden zoeken; want hier op aarde zijn ze niet. Die hooge woorden en fiere daden, en omzwervingen over 't rond der aarde zonder een' duit in den zak, hooren bij Sylphen en Elfen, en zoo als alle die andere Heeren en Dames uit de lucht mogen heeten, niet bij eervoudige aardbewoners te huis. En dit willen wij Nederlanders toch nog zijn, op het gevaar af van voor onaesthetische, prozaïsche, platte Realisten te worden uitgescholden. (Wij meenen toch ook, dat de lieve Louize van Duitschlands Puikdichter voss en göthe's Herman en Dorothea ook zoo wat tot die soort behooren.) Deze natuurlijkheid van schildering nu, die ons elk oogenblik welbekende, menschelijke karakters vertoont, niet naar een bovenmenschelijk Ideaal, maar naar de wezenlijke wereld - naar de Hollandsche wereld - geteekend, is vooral in Wilhelmina Noordkerk te bespeuren. Vader Westerveld en de Advocaat Noordkerk zijn Hollanders van den echten ouden stempel, en het portret van Wilhelmina telt gewis, zoo als dat van Koosje de Wit en
haar broeder, Geertruida Oostdijk en der beide Sanders (vader en zoon) onder ons nog menig origineel. Mogten de Louize's, Moorberg's en de Rensburgen zeldzamer zijn, dan wij vreezen dat het geval is! Maar ook zóó dienen zij ter waarschuwing - indien jonge Dames van dat slag nog

{==310==} {>>pagina-aanduiding<<}
Hollandsch lezen, en niet zeggen, zoo als wij wel eens gehoord hebben, ‘dat het haer spijt, maer dat zij de tael niet genoegzaem verstaen.’ Ook de toon is overal die der ongedwongene, maar beschaafde, gezellige verkeering, vrij van gezochte hoogdravendheid zoo wel, als van gemaakte kinderachtigheid, met jij en jouw en alle die lieve woordjes meer, die ultra-familiariteit, waarmede eenige Romanschrijvers, alsof het aardigheid ware, hun gebrek aan geest willen bedekken.
2. Waarschijnlijkheid. Deze missen wij bij onze Duitsche naburen al zeer dikwijls, en bij onze Engelsche overburen ook nog wel eens. Bij genen moeten het altijd tooneel-coupen, geforceerde herkenningen zijn, die de saus aan den, anders veelal smakeloozen, Roman bijzetten; bij dezen deugt het veeltijds niet, zoo geen spook of een monnik, dien eindelijk per slot de Duivel haalt, ons doet beven. Van dit alles niets bij dezen eenvoudigen, huisselijken Roman, waarin alle de lotwisselingen even zoo in de natuur liggen, als de karakters, waarin de geschiedenis onzer ellenden tijdens de Fransche tirannij zeer ongedwongen wordt ingelascht, wier einde ook de ontknooping aan het verhaal geeft. Wij bewonderen ook daarin de menschkundige Schrijfster, dat zij, wel is waar, de twee lieve paartjes gelukkig maakt, (wie? dat moet de Lezer in het boek zelve nalezen; wij willen zijne nieuwsgierigheid niet vooraf bevredigen) maar door zeer natuurlijke, dagelijks voorkomende middelen, en daarentegen het ondeugende paar niet doodarm laat worden - de gewone poëtische regtvaardigheid onzer Romanschrijvers, die geen grooter ramp dan eene platte beurs schijnen te kennen - maar neen! hen juist diep ongelukkig maakt door eene welgeslaagde chicane, door, volgens de hoogloffelijke Fransche wetten, een' vader naar Regten te plunderen, en de gevolgen hunner ondeugd, bij overvloed, in het gemis van inwendigen en huisselijken vrede doet ondervinden. En dit brengt ons tot het derde punt, waarin Wilhelmina Noordkerk uitmunt.
3. Zedelijkheid. De zeden worden in dit boek zoo voortreffelijk bewaard, dat iedere moeder - het motto van vele Fransche Romans, al zijn zij ook nog zoo dubbelzinnig - hier in waarheid de lezing daarvan aan hare dochter kan aanbevelen. Geene uitdrukking komt er in voor, die

{==311==} {>>pagina-aanduiding<<}
eenigermate tegen reine godsvrucht, deugd en pligtsbetrachting strijdt, of der jeugd denkbeelden in het hoofd zet, die het verwarren en aan 't dwalen helpen. Integendeel: men waarschuwt tegen het groote nadeel van vele Romans, die de meisjes zonder medeweten der moeders lezen; (ach, waren alle moeders maria's!) men toont aan, dat de dochters niet altijd gelijk hebben in de keus van een' echtgenoot ten spijt der ouders; men wraakt de ligtzinnigheid van vele modepopjes; vooral - en hierdoor treedt Wilhelmina in de rij der Lijnslagers en Buismans - boezemt men afkeer in van vreemde zeden, en doet ten krachtigste de eer beseffen van een echt Hollandsch meisje te zijn. (Eene eer, die menige Dame du ton zeer paradox zal voorkomen.) Den eigenaardigen voortgang van ligtzinnigheid tot bedrog der ouderen schildert de edele Schrijfster voortreffelijk, en voegt er eene treffende waarschuwing bij, die plaatsgebrek alleen ons verbiedt over te nemen. (Bl. 208.)
Eindelijk bezit dit boek de verdienste van zeer onderhoudend te zijn; eene verdienste, waartoe deszelfs kortheid niet weinig bijdraagt. Wij zeiden het reeds in den aanvang dezer beoordeeling: onze Hollandsche Romanschrijvers zondigen doorgaans door het tegenovergestelde; een gebrek, waarvan men zelfs onze twee groote Schrijfsters in den Willem Levend niet geheel kan vrijpleiten, en 't welk misschien aan eene verkeerde nabootsing van richardson te wijten is. Dáárom misschien worden de verhalen van lafontaine en andere Duitsche Schrijvers - aan welke wij echter ook geene andere verdiensten willen betwisten - zoo gretig gelezen, dewijl men een of twee Deelen gereedelijk overzien kan, terwijl men tegen vier, vijf, zes, acht Deelen met reden opziet. Het menschelijk leven is te kort, er is te veel te leeren en te doen, dan dat men van den kostbaren tijd zulk een aanzienlijk gedeelte, als er ter lecture van zulke eindelooze werken vereischt wordt, zou kunnen afzonderen. En dat men, meer beknopt schrijvende, daarom toch de behoorlijke ontwikkeling aan de gebeurtenissen kan geven, dit blijkt uit dezen Roman, waarvan het beloop wel eenvoudig en waarschijnlijk, maar geenszins eentoonig, droog of onbelangrijk is.
Na zoo veel goeds gezegd te hebben, willen wij geen' bril opzetten, om naar gebreken te zoeken. Integendeel be-
{==312==} {>>pagina-aanduiding<<}
velen wij het boek aan alle meisjes, die nog Nederlandsch denken en lezen, aan alle moeders, zelfs aan jongelingen, ten sterkste aan: het lezen van hetzelve zal niemand - indien de ondervinding ons niet bedriege - over verlorene oogenblikken doen klagen. Zoo beleeft dan ook deze Roman veelligt, niet in schijn, gelijk wel eens gebeurt, maar inderdaad een' tweeden druk, dien hij boven zoo vele andere verdient.







Aanspraak bij het overhandigen der Geschenken aan het Weeskind Jan Helderenbosch, voor het redden van twee, door het ijs gezakte, Menschen, den 25 December 1817, uitgesproken den 13 Maart 1818, door Cornelius Henricus a Roy, Med. Doct. enz. Te Amsterdam, bij L. van Es. 1818. In gr. 8vo. 40 Bl. f :-8-:

De alhier opgegeven titel stelt oogmerk en inhoud van het boeksken zoo duidelijk voor, dat de Recensent er niets heeft bij te voegen, dan alleen dit, dat de waardige Spreker, naar gelegenheid van tijd en plaats, en dus in aanmerking genomen zijnde de personen, tot welken hij, met de overhandiging van eene zilveren tabaksdoos, op last van Heeren Burgemeesteren, en van een zilveren horologie met ketting, uit naam van Regenten, zich wenden moest, alhier eenvoudig en gemoedelijk het woord gevoerd heeft. De openbare erkentenis, toch, van ware verdiensten in alle gevallen, maar bovenal in weeskinderen, kan niet anders dan tot bemoediging dienen, om belangelooze goedwilligheid meer en meer uit te lokken en te bevorderen. De heilige aard van dit onderwerp houdt alle andere aanmerkingen terug, welke anderzins welligt zouden te maken zijn.






{==313==} {>>pagina-aanduiding<<}

Boekbeschouwing.

Geloof, Liefde en Hoop. Een Handboek voor jonge Vrienden en Vriendinnen van Jezus, van Johann Heinrich Bernhard Draeseke, Leeraar te Bremen. Uit het Hoogduitsch, naar de derde en vermeerderde uitgave vertaald, en met ophelderende en het gebruik bevorderende aanmerkingen vergezeld, door C. van Epen, Leeraar der Hervormden te Veendam. Te Groningen, bij J. Römelingh. 1818. In gr. 8vo. XVI en 272 Bl. f 2-4-:

Wij hebben dit boek uit tweederlei oogpunt te beschouwen; I. als oorspronkelijk opstel des Schrijvers, en II. als verrijkt met de aanteekeningen des Vertalers.
I. Zoo als de Schrijver het uitgaf, was het de leiddraad, welken hij zich, vóór nu drieëntwintig jaren, zonder eenig ander leerboek na te volgen, voor zijn katechetisch onderwijs ontwierp, en welks verbetering sedert de lievelingsarbeid zijnes levens was. ‘Men noeme het (zegt hij) eenen Katechismus, of zoo als men verkiest. Het geeft zich uit voor eene, van alle reeds voorhandene onafhankelijke, proeve, om den geest van het Evangelie van Jezus voor jonge lieden, die men voor den dag van hunne belijdenis wil (toebereiden en) vormen, op eene waardige wijze voor te stellen. Tevens (vervolgt hij) biedt het zich, als een hulpboek, aan die genen aan, die de heilige behoefte gevoelen, (om) de indrukken hunner afgelegde belijdenis dikwijls te vernieuwen en alzoo te vereeuwigen.’ - Dit toont ons alzoo deszelfs oorspronkelijke bestemming aan. Laat ons zien, hoe het daaraan voldoet. - Na eene korte inleiding tot onderrigt aan de jonge lieden, hoe zij er de meeste vrucht van kunnen trekken, komen eerst voorbereidende beschouwingen, waardoor de leerling tot het

{==314==} {>>pagina-aanduiding<<}
besluit geleid wordt, dat hij een voortreffelijk wezen is. Om hem dit wezen, dat is zichzelven, te leeren kennen, dient de eerste afdeeling, welke tot opschrift heeft: Ik ben een mensch. Hij vindt in zich een verlangen naar den Oneindigen; en over Deszelfs bestaan onderhoudt hem de tweede afdeeling, getiteld: Er is een God. De derde afdeeling kondigt haren inhoud aan door het bovenschrift: Ik ken hem; de vierde, door dat van: Ik moet hem liefhebben. De vijfde tracht hem te overtuigen: Zonder liefde ware ik dood; en de zesde: God wil, dat ik leve. De zevende, eindelijk, verzekert hem: Ik ben onsterfelijk. - Wij kunnen den Eerw. Vertaler, met geringe uitzondering, nazeggen, dat, onder de bovengemelde afdeelingen, volledig alles gevonden wordt, wat men in een godsdienstig Handboek zou kunnen verlangen; dewijl er niet alleen de geheele Christelijke Geloofs en Zedeleer, maar ook de geschiedenis der Openbaring, de inhoud des Bijbels en de Christelijke beoefeningsleer, op eene treffelijke wijze, vereenigd in voorkomen. Met geringe uitzondering, zeiden wij: want wij misten nog wel het een of ander, zoo als, bij voorbeeld, de bijzondere staving van de echtheid en geloofwaardigheid der heilige Schrift, welke te minder ontbreken moest, omdat de Schrijver, te regt, derzelver gezag met nadruk wil doen gelden. Hij zegt wel: in deze schriften voert de geest des Heeren het woord; maar hij zegt het ook alleen, en ontwikkelt niet eens den zin, waarin men dit verstaan moet. - Opdat blijke, hoe hij, onder zijne bovengemelde opschriften, alles bevatte, willen wij derzelver meer gebijzonderden hoofdinhoud kortelijk opgeven. Van de
eerste behoeven wij niet te spreken. De volgende loopen dus: Tweede afdeeling: God bestaat. Hij ging gemeenzaam om met de eerste menschen. Hunne nakomelingen vervielen tot afgoderij. God zorgde voor de herstelling van het oorspronkelijk licht. Geschiedenis van de Aartsvaderen, van Mozes en zijne wetgeving, en van het geheele Oude Verbond. Die van het Nieuwe, en kort begrip der

{==315==} {>>pagina-aanduiding<<}
Christelijke Kerkgeschiedenis tot op dezen tijd. - Derde afdeeling: over Gods wezen, eigenschappen, regering, enz.; over Jezus Christus en den H. Geest. - Vierde afdeeling: Ik moet God liefhebben. Liefde tot God is den Schrijver alles. Daarin smelt bij hem de liefde tot den naasten en zichzelven weg, en daaruit leidt hij alle zedelijke voorschriften af, welke hier vollediger, dan in eenig ander leerboek, voorkomen. - Vijfde afdeeling: Zonde is 's menschen dood. Zij is zijn eigen gewrocht. Hare onderscheidene snoodheid en gevolgen. - Ben ik ook een zondaar? Zelfbeproeving. Wat moet deze bij mij werken? Hoe red ik mij? Kan ik op herstel hopen? Ja: want, zesde afdeeling: God wil, dat ik leve. Offers van mijne hand eischt Hij niet. Uit genade wil hij mij zaligen door Jezus Christus, in wien Hij mij met zichzelven verzoend heeft. Geen zondaar is zoo diep gevallen, of hij kan redding vinden. Hardnekkigen alleen gaan verloren. Ik kan mij verbeteren. Hoe het betere leven in den mensch voortga. Van welke middelen zich God bedient, om dat te bevorderen. (Hier wordt ook van Doop en Avondmaal gehandeld.) Ik moet tegen de gevaren der verleiding kampen. Doe ik dat wél, dan is mijne overwinning zeker, en ik word eeuwig gelukkig: want, zevende afdeeling: Ik ben onsterfelijk. Ik zet mijn leven voort in de eeuwigheid, en daar oogst ik, wat ik hier zaaide. Ik ga in in eeuwige pijn of vreugde. Ik wil mij tot den dood bereiden, zonder dien te vreezen. - Dit is de zeer ruwe, doch voor ons oogmerk voldoende, schets van den inhoud van dit boek. Rijker is ondertusschen die inhoud, dan men zich, in zulk een klein bestek, schier verbeelden kan; daar de Schrijver alles in eenen kern- en spreukachtigen stijl, in korte op zichzelf staande stellingen, of in sterk te zamengedrongene afdeelingen
(paragrafen, aphorismen) voordraagt. Zijne aanteekeningen zijn weinig; maar zeer uitgebreid en menigvuldig zijne aanhalingen uit de heilige Schrift, waarmede hij alles tracht te staven. In dit opzigt heeft hij

{==316==} {>>pagina-aanduiding<<}
zich voor het ne quid nimis niet genoegzaam gehoed. Hij haalt dikwijls teksten aan, die niet bewijzen, hetgeen zij moesten; gelijk door den geleerden Vertaler meermalen is opgemerkt. - Wat nu ons oordeel over dit boek betreft: ten aanzien van zijnen rijkdom, zijne algemeenheid en zijnen liefderijken geest, verdient het inderdaad uitmuntend te heeten. Het kan voor alle Christenen dienen: want te vergeefs zou men er (twee of drie uitdrukkingen uitgezonderd, welke den Schrijver ontslipt schijnen) andere geloofsleer in zoeken, dan die der heilige Schrift. Doch deels achten wij den inhoud, maar veel meer den stijl, te hoog voor aller onderwijs. Het is voor een goed deel onverstaanbaar voor zulken, wien geene milde en beschaafde opvoeding heeft mogen gebeuren, wier verstandsvermogens zich niet vrij wat hebben ontwikkeld, en wier geest niet reeds aanmerkelijk, zoo wel met andere, als met godsdienstige kundigheden, verrijkt is: want, of al ondersteld wordt, dat alles, door mondeling onderwijs, wordt opgehelderd, eenvoudige verstanden zullen, in velen, zelfs de ophelderingen niet kunnen vatten. De Schrijver verdedigt zich, in zijne Voorrede, wegens dit hooge, daarmede, dat de Godsdienst zelf iets hoogs is, en niet veranderd moet worden in iets, dat lager is gestemd: maar kan men dan, in minder verhevene woorden, toch niet een hoog denkbeeld van zaken inboezemen? Ook vraagt hij, of vele deelen der heilige Schrift mede niet hoog zijn, en of de aanwassende kweekeling die echter niet moet lezen? Wij antwoorden ja, voor zoo veel hij ze verstaat, of men ze hem verstaanbaar maken kan; maar dat daarom nu ook een hoog en voor velen minverstaanbaar onderwijs verkieslijk zou zijn, zijn wij zoo ver af van toe te stemmen, dat wij integendeel meenen, dat zulk een onderwijs nooit te eenvoudig duidelijk kan wezen, indien het maar niet triviaal en plat worde. Met één woord: daar het doel van elk onderwijsboek
is, om de wetenschap, waarover het handelt, te verklaren, is het, dunkt ons, al-
{==317==} {>>pagina-aanduiding<<}
tijd een wezenlijk gebrek, wanneer deszelfs eigen stijl, eer zij voor den leerling verstaanbaar zijn zal, verklaring behoeft. - Ondertusschen heeft de Vertaler hier gepoogd de zwarigheid, voor een gedeelte, weg te nemen, door menige duisterheid des Schrijvers in aanteekeningen op te helderen. Doch dit brengt ons tot beschouwing van dit boek, als
II. Verrijkt met de aanteekeningen des Vertalers. - Deze aanteekeningen maken, als 't ware, eene doorloopende commentarie op het boek, waarvan zij een aanmerkelijk deel beslaan. Derzelver doel is, behalve opheldering, niet alleen aanvulling van het nog ontbrekende en teregtwijzing van het min wél gestelde, maar ook en vooral onderrigting voor Leeraren, die dit boek mede tot leiddraad voor godsdienstig onderwijs mogen verkiezen. Men kan niet loochenen, dat deze aanteekeningen over het geheel uitmuntend zijn, den geleerden, schranderen, verlichten, gematigden Schrijver eere aandoen, en inderdaad het nuttig gebruik van dit boek voor Onderwijzers zeer bevorderen kunnen: maar wij moeten er op aanmerken, dat zij het nu ook schier alleen voor Onderwijzers bruikbaar gemaakt hebben. Immers de veelvuldige aanwijzingen van de gapingen en misslagen in het oorspronkelijk opstel maken het, naar ons oordeel, ongeschikt voor leerlingen; dewijl zij wantrouwen in dezen wekken, en hen in verwarring brengen. Beter ware het, dunkt ons, dus geweest, dat de Eerw. van epen het leerboek van den Heer draeseke eenvoudig zóó gegeven had, als het was, en zijne aanteekeningen, ten dienste van Onderwijzers, afzonderlijk had laten drukken, of, voor 't minst, dezelven achteraan geplaatst had, waardoor hij velen verpligt zou hebben: en nu nog zouden wij oordeelen, dat het boek, zoo als het thans is, enkel voor Onderwijzers bestemd moest blijven, en, ten dienste van leerlingen, zonder de aanteekeningen des Vertalers moest worden uitgegeven, waartoe wij het van harte genoegzaam vertier wenschen. Bij herdruk geven wij in over-
{==318==} {>>pagina-aanduiding<<}
weging, of het woord vrolijk, op bl. 40, niet door een gepaster verwisseld kan worden, en of, daar alles een' geest van bescheidenheid en liefde ademt, op bl. 79, dat met reden veracht niet behoort weg te blijven. Voorts is op bl. 81 en 82 de
aanteekening wegens de Remonstranten verre van rigtig. Vóór de scheuring in 1618 en 1619 kan van hen niet dan individueel gesproken worden; en is het waar, dat zij met de Contra-Remonstranten niet, dan over de vijf Artikelen, openlijk getwist hebben; maar niet, dat zij niet in meer punten van hen verschilden. Na de scheuring moet men hen, als één ligchaam uitmakende, beschouwen; en als zoodanig hadden zij geene algemeene belijdenis, en konden die niet hebben, dan die van de erkentenis, dat Jezus is de Christus; dewijl zij de uitgebreidste verdraagzaamheid oefenden, en elk Remonstrant zijne bijzondere gevoelens vrij had. - Eindelijk heeft Recensent, die zich nog nooit heeft kunnen overreden, dat, den mensch eene aangeborene zedelijke verdorvenheid toe te schrijven, niet buiten de heilige Schrift, en voor de Hoogste Majesteit beleedigend is, hetgeen deswege op bl. 187 en 188 voorkomt, niet kunnen goedkeuren.





Redekunde voor Menschen, gelijk zij zijn, of Handleiding om de Waarheid te vinden en te beminnen, van J.M. Sailer, Hoogleeraar te Dillingen. Uit het Hoogduitsch vertaald door W. van Volkom, Leeraar der Hervormden te Breda. II Deelen. Te Breda, bij W. van Bergen en Comp. 1816-18. Te zamen, behalve de Voorrede, 734 Bl. f 5-16-:

De Wijze neemt de wereld, gelijk zij is, en niet, gelijk zij zijn moet: deze is de zoo vaak in den mond der zoodanigen geliefkoosde spreuk, die zich gaarne naar elken toestand des menschelijken geslachts en der afzonderlijke maatschappijen schikken, met oogmerk, zoo

{==319==} {>>pagina-aanduiding<<}
als men voorgeeft, om kwanswijze door toegevende nadering zoo veel te voordeeliger te werken op gemoed en zeden. Reeds van oudsher werd dit grondbeginsel aangenomen, en de Staatkunde vooral van vroegere en latere tijden heeft hetzelve te haren nutte gewijzigd, zoodanig zelfs, dat het stelsel der Fransche Regering den tot bedrog overhellenden geest van haren tijd en van hare Natie tot grondslag van alle huishoudelijke inrigtingen gemaakt heeft, en ieder ambtenaar in zijnen ambtgenoot en ieder burger in zijnen medeburger eenen oplettenden, somtijds zelfs listigen toeziener en verklikker duchten moest, Hoe zullen nu de zuivere Zedeleer en juiste Redekunde, welke tot de kennis der waarheid leidt, dezen staatkundigen grondslag immer tot gepasten regel aannemen? Of zijn dan de voorschriften tot het vinden der waarheid, en de bepalingen van het goede, uit eigen aard zoo buigzaam, als de menschen overhoops zijn, en alzoo vatbaar voor alle die duizende verschillende wijzigingen, waaraan men zoo vaak gewoon is de menschelijke bedrijven te toetsen, en waarbij men de balans geenszins naar haar mathematisch punt van evenwigt, maar volgens eene loutere willekeur wenscht te rigten? Neen: hoezeer dan ook afwijkende van het heerschende gevoelen, oordeelen wij, dat de zaak der waarheid en deugd geene inschikkelijke toegevendheid gedoogt, en dat het in beide belangrijke opzigten niet de vraag is: wat de menschen zijn? maar dat het belang en pligt tevens is, om hen door juiste teregtwijzing te doen zijn, wat zij kunnen en behooren te worden. Bedriegen wij ons niet geheel, dan loopen alle pogingen tot onderwijs en opvoeding, alle de voorschriften en eischen van den Godsdienst gezamenlijk uit op dat groote hoofdpunt, hetwelk in de menschelijke natuur zelve, zoo als God die geschapen heeft, gegrond is.
Het is ook dezelfde verwarring van begrippen, welke aanleiding gegeven heeft, om de Redekunde (Logica), van oudsher tot op onzentijd, zeer verschillend te behan-
{==320==} {>>pagina-aanduiding<<}
delen, al naar gelange men haar in eenen veel uitgestrekter zin opvattede, dan noodig en voegzaam was, of wel met een aantal vreemde woorden en kunsttermen stoffeerde, uit afgetrokkene voorstellingen en andere wetenschappen ontleend, die haar alleenlijk tot den kring der Geleerden bepaalden, zonder tot den algemeenen maatschappelijken kring af te dalen: een gebrek intusschen, dat, bij de geringste aanschouwing, zichzelf handtastelijk wederspreekt, daar het kennen en erkennen der waarheid de hooge bestemming van elken mensch is, welke hij, zichzelven waarderende, niet kan of mag verzaken.
Aan beide gebreken, nu, schijnt het ons toe, dat het alhier aangekondigde werk van den beroemden sailer inderdaad onderhevig is: want, ofschoon hij wel alle de beletselen in het ontdekken der waarheid met een scherpzinnig vernuft ontwikkelt, en het grondbeginsel, om de menschen te nemen, gelijk zij zijn, meer tot zijne hoofdbedoeling stelt, om hen door eene aangename voordragt aan het onderzoek zelf te boeijen, kan echter deze behandeling even zoo ligt tot geheel verkeerde gevolgtrekkingen voeren, welke met het goedwillig oogmerk van den Schrijver zelven strijden zouden. De opgave van den inhoud des werks zal tot bewijs dienen. Hetzelve verdeelt zich, in beide Deelen, tot vier Hoofdstukken, als 1.) van de menschelijke vermogens, om de waarheid te vinden; 2.) van de beletselen in het ontdekken der waarheid; 3.) van de kennis der waarheid, en 4.) van de aanwending onzer kenvermogens. Ieder Hoofdstuk heeft zijne onderscheidene Afdeelingen, als het Iste drie, handelende over het Ervarings-, Geloofs- en Verstandsvermogen; het IIde vier, over de Hartstogten, de hartstogtelijke Gesteldheden, de Vooroordeelen, en over Ligchaam en Spraak; het IIIde over de Waarheid zelve, en het IVde drie Afdeelingen, over de Uitvinding, de Beproeving en de Mededeeling der Waarheid. Wanneer wij nu opmerken, dat reeds in het Iste Hoofdstuk de Christelijke Zelfbe-
{==321==} {>>pagina-aanduiding<<}
proeving en Gewetenstrouw, de Bijbelsche Oorkonden, en eene vergelijking tusschen socrates, epictetus, antoninus en jezus; dat in het IIde de beschouwing van de vooroordeelen der Kinderkamer, en het vooroordeel (wanbegrip) om tegen die alle ridderlijk te veld te trekken; dat in het IIIde het Afbeeldsel des Wijzen, (NB. die niet bestaat) en in het IVde de oogslag op de Anekdoten-jagers en een uitvoerige Recensenten-spiegel voorkomt; dan beseft ligtelijk ieder Lezer, dat hij alhier zaken ontmoet, welke hij in een werk van zuiver redekundigen
stempel nimmer had kunnen vermoeden. In eene Redekunde (Logica) toch kunnen of mogen wij niets anders vorderen of verlangen, dan de zuivere leer der Begrippen, Oordeelvormingen en Sluitredenen. Al wat buiten deze onderwerpen gaat, moet te regt verdacht worden, als meer geschikt om de aandacht af te leiden, dan op dat éénige doel te bepalen, hetwelk in het vinden, kennen en erkennen der waarheid gelegen is. Nu lijdt het wel geen twijfel, dat de Schrijver ook de zoo even genoemde vereischten behandeld heeft; maar hij doet het op zijne wijze; hij wenscht zoo uitgebreid mogelijk nuttig te zijn, en vervalt daardoor tot honderd uitweidingen; hij snippert zijne voorstellingen in zoo vele karakteristieke bijzonderheden, welke tot Mensch en Maatschappij, tot Wijsgeerte, Godsdienst en Christendom behooren, dat de niet zeer geoefende Lezer zich ter naauwernood in staat bevindt, om zijne denkbeelden wél te ordenen, en zijn oordeel zoodanig te rigten, dat hij zelf het regtmatig besluit vormen kan.
De Schrijver zelf heeft het zeldzame van deze zijne behandeling gevoeld. In zijne Voorrede voor den 2den druk verdedigt hij zich daartegen met de bewering, dat de Rede met den Wil, en beide met het geloof aan God, en dit laatste met dat aan het Goddelijk Christendom, bij hem ten naauwste zamenhangen, en hij daarom van deze onderwerpen, ook in zijne Redekunde, niet heeft kunnen zwijgen. Wij mogen gaarne lij-
{==322==} {>>pagina-aanduiding<<}
den, dat deze aanmerking bij den Lezer tot bewijs gelde; maar wij twijfelen zeer, of de Schrijver in een ander geschrift, hetwelk over de Regtvaardigmaking handelde, en daarin eene breedvoerige uitweiding omtrent de wormen maakte, op grond, dat hij 's menschen dierlijke en zedelijke natuur bij geene mogelijkheid van elkander konde scheiden, - wij twijfelen zeer, zeggen wij, of de Hoogleeraar zulk eenen grond als geldig zoude aannemen.
Zullen wij nu, overeenkomstig de vorige aanmerkingen, en dus op grond, dat de Schrijver alhier een aantal zaken onder elkander gemengd heeft, welke dadelijk tot het gebied der Mensch- en Zedekunde, Wijsgeerte en Godsdienst behooren, ons gevoelen over het onderhavige werk mededeelen, dan schijnt het ons toe, dat de titel den waren inhoud niet volkomen uitdrukt, en dat het werk had behooren getiteld te worden: Mensch- en zedekundige Beschouwing van de gepaste middelen, om de hoogstbelangrijke en onontbeerlijke waarheden voor dit leven en de toekomst te vinden en te kennen, overeenkomstig de behoeften van onzen tijd. Had de Schrijver dezen of soortgelijken titel gekozen, dan zouden wij geenszins aarzelen, om het werk zelf als ten volle doelmatig aan te prijzen, daar toch in hetzelve eene goede orde en eene reeks van opmerkingen voorkomen, welke zoo wel dienen, om de menschen te houden aan hetgene te weten, te gelooven en te kennen valt, als hen te behoeden tegen alle zoodanige en menigvuldige struikelblokken, die de kennis dier waarheden verhinderen; terwijl de door den Schrijver gekozene vorm juist dan bij uitstekendheid dient, om het anders niet zelden drooge onderwerp door de levendigste voorstellingen te veraangenamen, den lust tot lezen en onderzoek op te wekken, en daarmede tevens, voor de menschen, gelijk zij zijn, of, in andere woorden, aan den heerschenden smaak en behoefte, te voldoen.
De Schrijver doorloopt immers in het breede datgene, wat den waarheidszin, het gezond verstand en ge-
{==323==} {>>pagina-aanduiding<<}
loof aan gebeurde zaken betreft; hij spoort naauwkeurig na, wat de Rede bij het onderzoek vermag, en hoe de geneigdheden en aangenomene dwalingen alhier in den weg staan; hij ontvouwt het hooge begrip dier waarheid, welke voor den mensch belangrijk is; hij gispt te regt de woede der stelselmatige bepalingen; hij deelt, eindelijk, aan Leeraren, aan Twistredenaren, Overtuigers, Schrijvers, Recensenten, Opvoeders en Hervormers zoodanige leerzame wenken in de behandeling der godsdienstige waarheid mede, dat zij, wél behartigd, niet kunnen nalaten den allernuttigsten invloed te oefenen; en hij doet zulks, zoo als wij reeds te voren zeiden, op zulk eene, nu eens kunstvormige en ernstige, dan weder op zulk eene vernuftige en geestige, zelfs nu en dan vertelselmatige, kinderlijke en boertig-spottende wijze, dat de voordragt meer het kleed van eenen zedekundigen roman, dan een gestreng betoog verraadt, en deze voordragt echter zich bijzonderlijk aanbevelen moet. Hoezeer wij dan al hier of daar van den Schrijver zouden mogen verschillen, (bij voorbeeld, in hetgeen hij slechts in éénen adem twijfelzucht noemt, en waar hij het snipperen der vooroordeelen tot uitersten drijft) vinden wij daarentegen in het oogmerk zoo veel nuttigs en goeds, in de behandeling zoo veel belangrijks, en in den vorm zoo veel oorspronkelijks en leerzaams, dat wij niet kunnen of mogen nalaten, het werk zelf aan de lezing en overdenking van ieder vriend der waarheid aan te bevelen. Wij stemmen alzoo voor zoo verre gaarne in met het gevoelen des Eerw. Vertalers omtrent de waardij van dit boek, en durven elken Protestant, die van eenen Roomschkatholieken Hoogleeraar welligt eenige sektenjagt vreezen mogt, in den stelligsten zin verzekeren, dat niet één enkel woord van zoodanigen verdachten aard voorkomt, en dat men veeleer een katholiek Christen, dan
eenen Roomschkatholieken ontmoeten zal. Gaarne namen wij tot proef van behandeling het een of ander over, al ware het zelfs uit den keurigen Recensenten-spiegel, waarin ge-
{==324==} {>>pagina-aanduiding<<}
wis ieder Recensent zichzelven vooraf bekijken moest, eer hij eene enkele letter op het papier zettede, om te zien, tot welke soort hij onder de twintig opgegevene gerekend moet worden, en alsdan den heiligsten pligt van regter, zonder oogdiening of laster, naauwkeuriglijk te leeren vervullen: dan, de zamenhangende aard des werks gedoogt zulks niet, en wij wenschen liever het boek zelf in handen van ieder denkend Lezer, ten einde zelf te zien en te oordeelen. Ook dan vertrouwen wij, dat hij, na het ernstig doorlezen en beoefenen, nimmer behooren zal onder de zoodanigen, zoo als er, helaas! maar te vele zijn, waarvan de Schrijver te regt getuigt, dat zij ‘altijd met de voornaamste partij den mond opendoen - en ook weder toesluiten, en die daarom eigenlijk weerhanen zijn, die verschrikkelijk knarsen, wanneer de wind waait.’


De Goddelijkheid en Voortreffelijkheid van den Christelijken Godsdienst, betoogd in Gesprekken met eenen Landman, door een Roomsch-katholijk Priester en Pastoor. Te Amsterdam, bij J.H. Duisdeiker. In gr. 8vo. XII, 123 Bl. f 1-:-:

Menigmalen heeft Rec. de moeijelijkheid beklaagd, om den ongeoefenden die bewijzen voor de Goddelijkheid des Bijbels bij te brengen, die uit de geschiedenis van den Godsdienst ontleend zijn. Ten aanzien van het N.V., of het Christendom, voorziet deze Pastoor, door de uitgaaf van dit stukje, in eene wezenlijke behoefte. Zijn landman is wel een man, die zelf mededenkt, en een liefhebber van den Bijbel, echter geen man, voor wien veel geleerd betoog berekend ware. Zoo veel. dan, als hij daarvan behoeft en vatten kan, weet de Pastoor hem bij te brengen, die er zich telkens op spitst, den Heer Twistgraag, die altijd met tegenwerpingen tegen den Bijbel aankomt, dit of dat nu te kunnen ant-
{==325==} {>>pagina-aanduiding<<}
woorden. Zoo worden op eene ongezochte wijze de tegenwerpingen der tegenstanders van de Openbaring geopperd en wederlegd. Met één woord, dit boekje is een compendium der noodzakelijkste geschiedkundige bewijzen voor de Goddelijkheid des N.V., geheel ingerigt naar de vatbaarheden van den ongeleerden. Men kan het in 't Godsdienstige stellen te zijn, wat de Volksnatuur- en Volksscheikunde in die wetenschappen zijn.
Het eerste Gesprek levert het eerste bewijs voor de Goddelijkheid van den Christelijken Godsdienst, uit de voorzeggingen der Profeten. Het tweede wijst aan, dat deze voorzeggingen waarachtig en in den persoon van den Messias vervuld zijn, en dat de Heer Jezus in zijn leven de Goddelijkheid van den Godsdienst bewezen heeft. Het derde handelt over de bewonderenswaardige wijze, op welke de Christelijke Godsdienst, sedert 's Heilands hemelvaart, in de wereld is ingesteld. Het vierde beantwoordt eenige tegenwerpingen, en handelt vervolgens over de vervolgingen, den Christelijken Godsdienst aangedaan, en den moed der Martelaren in dezelve. Het vijfde over de uitstekendheid en heiligheid der leere van den Christelijken Godsdienst. In het zesde wordt bevestigd de Goddelijkheid van den Christelijken Godsdienst, omdat hij door een groot getal volken aangenomen, en door mannen, die in wetenschap en heiligheid uitgeblonken hebben, verdedigd is. Het zevende Gesprek betoogt vooral, dat men in het stuk van den Godsdienst niets moet wagen, en, als het op ons waar geluk aankomt, altijd den veiligsten weg moet kiezen. Het achtste of laatste loopt over de oorzaken, die de verderfelijke gevoelens over den Godsdienst doen geboren worden, daarin doen volharden, en beletten om dezelve te verlaten.
De liberaliteit van onzen Pastoor mag beoordeeld worden daaruit, dat hij niet alleen de lezing van den Bijbel ten hoogste aanbeveelt, maar ook niet ontkent, dat dezelve in zekere tijdvakken aan de leeken zij verboden geweest - dat hij de dwalenden niet vervolgen,

{==326==} {>>pagina-aanduiding<<}
maar door gebed en liefde wil te regt gebragt hebben. Zijne kennis van den Godsdienst en van het menschelijk hart kan men opmaken uit de juiste opgaaf der, in hetzelve huisvestende, oorzaken van het ongeloof. Ook dan moet men hem niet misverstaan, wanneer hij zijnen landman met den grondregel der katholijke kerk laat optreden: ‘men moet datgeen gelooven, wat altijd geloofd is,’ die ten aanzien van duidelijk in den Bijbel aangewezene grondwaarheden toch doorgaat, omdat men, behoudens den eerbied voor den Bijbel, daar niet kan afgaan. Omtrent zoo vele bijzaken, die mede op rekening van oud kerkgeloof gesteld worden, twijfelen wij niet, of onze Pastoor denkt er ook het zijne over.
Aardig in zijne soort, schoon op den zelfkant van het betamelijke, is de zet van krelis - wij geven dien aan onze eeuw ter behartiging - bij gelegenheid dat er gesproken wordt over de tweede prediking van Petrus, waardoor, in verband met een verrigt wonder, 5000 bekeerd werden: ‘dat was (met de 3000 op den eersten Pinksterdag) 8000 in 2 preken. Zouden er zich nu in 8000 preken wel 2 bekeeren?’
Wij kunnen dit boekje, dat in den welmeenendsten, onderhoudendsten stijl is opgesteld, niet genoeg aanprijzen aan alle standen. Ja, aan alle! want, waarlijk, de gesprekken mogen met eenen landman zijn, de meesten uit de - zich noemende - hoogere standen hebben, om toch een beetje rekenschap van hun geloof aan de echtheid des Bijbels te leeren geven, dit onderwijs zoo goed noodig als die, welken zij ‘den grooten hoop’ noemen. Menigeen, die, met de wijsheid onzer eeuwe, al het Bijbelgeloof veracht, kan door dit boekje tot nadenken worden gebragt. En is 't kort en eenvoudig, wel nu! dat is dan immers zoo veel te beter: wie toch heeft tijd en lust, om zoo lang te lezen of zoo diep na te denken? Mogten de Leeraars van den Godsdienst het hunner Gemeenten en hunnen Leerlingen ernstig ter lezing aanbevelen!
Bl. 110 leze men plutus, voor pluto.







{==327==} {>>pagina-aanduiding<<}

1. Specimen chirurgico-medicum &c. quod &c. publico et solemni examini submittit J.C. Broers, D.i. Heel-geneeskundige Proeve, over de oorzaken, waarom bij beleedigingen van het Hoofd, welke in 't begin niet gevaarlijk schenen, dikwijls, lang daarna, zware en, somtijds, doodelijke toevallen komen. 8vo. 70 pp.


2. Specimen pathologico-therapeuticum inaugurale &c. quod &c. publ. et sol. exam. subm. J. van Rees. D.i. Ziekte- en geneeskundige Proeve, over de Stuipziekten. 8vo. 100 pp.


3. Specimen medicum inaugurale &c. quod &c. publ. et sol. exam. subm. D.G. van Leeuwen. D.i. Geneeskundige Proeve, over het Buikvlies en deszelfs ontsteking. 8vo. 78 pp.


4. Specimen chirurgico-medicum inaugurale &c. quod &c. publ. et sol. exam. subm. C.B. Tilanus. D.i. Heel-geneeskundige Proeve, over een sponsachtig Uitwas van het harde hersenvlies. 8vo. 71 pp.

Wij voegen deze vier Akademie-verhandelingen bij elkander, omdat dezelve allen, in de maand October des vorigen jaars, op vier achter elkander volgende dagen, aan de Utrechtsche Akademie, in 't openbaar, verdedigd zijn, en allen ook bewijzen dragen van welbesteden tijd en niet gewone vorderingen.
No. 1 en vooral No. 4 zijn echter, uit haren aard, belangrijker voor het publiek.
Het is zeker een opmerkelijk verschijnsel, dat schijnbaar onbeduidende hoofdwonden na een lang tijdsverloop nog zoo dikwijls gevaarlijke en zelfs doodelijke toevallen na zich slepen. In de eerste twee Hoofddeelen geeft de geleerde Schrijver daar vele voorbeelden van,

{==328==} {>>pagina-aanduiding<<}
zoo wel uit geneeskundige waarnemingen, als lijkopeningen. Het derde treedt in het onderzoek der vermoedelijke oorzaken van dit verschijnsel. De Schrijver geeft er vele op, in 't bijzonder de ontsteking der hersenen en derzelver vliezen, en de groote zamenstemming van die organen met het overige ligchaam. De eerste en derzelver gevolgen ontstaan onmerkbaar en langzamerhand, als gevolgen der schudding, kneuzing of ophooping van bloed, bij de uitwendige beleediging ontstaan, enz. In het vierde Hoofdst. worden eenige gevolgtrekkingen, de geneeswijze van hoofdwonden betreffende, voorgedragen.
No. 2., over de stuipziekten handelende, geeft eerst eene ontleed- en natuurkundige, en vervolgens eene ziektekundige beschouwing der spieren, de zitplaats dezer ziekte, en eindigt met de opgave van derzelver beste behandeling, gestaafd door het verhaal van eenige in het Akademisch Gasthuis waargenomene gevallen, waardoor wij tevens eene proeve van de oordeelkundige behandeling der zieken bekomen, daar, onder 't geleide van den ervaren leerling en waardigen opvolger des grooten van geuns, wolterbeek, plaats hebbende.
No. 3. geeft eerst eene korte, maar zeer ordelijke beschrijving van het buikvlies en deszelfs aanhangsels, en handelt vervolgens over de ontsteking van dit vlies; eene dikwijls miskende ziekte, waarvan de onderscheidingsteekenen zeer duidelijk worden opgegeven en met een enkel voorbeeld gestaafd. Tevens voert de Schrijver de vraag aan: of die ontsteking bij de kraamvrouwen-koorts het oorspronkelijk of een bijkomend gebrek is? en beantwoordt die vraag, volgens thans vrij algemeen aangenomene beginselen.
No. 4. levert ons een opmerkingwaardig voorbeeld van een sponsachtig uitwas van het harde hersenvlies, door welgeslaagde afbeeldingen opgehelderd, en treedt, bij die gelegenheid, in een nader onderzoek over die uitwassen in 't algemeen, derzelver oorsprong naauwkeu-
{==329==} {>>pagina-aanduiding<<}
rig nasporende, den verwoestenden voortgang eigenaardig ontwikkelende, en tevens duidelijk aantoonende, welke hulp men hier nog van de kunst te wachten heeft. Deze welgeschrevene en, in allen deele, belangrijke verhandeling zal, hopen wij, meer verspreid worden, dan dit wel anders met dergelijke gelegenheidstukjes het geval is.
Wij mogen dit kort verslag niet eindigen, zonder de geneeskundige Faculteit der Utrechtsche Hoogeschole met deze uitmuntende Kweekelingen geluk te wenschen, welke wij tevens hopen, dat, in eene gelukkige uitoefening onzer edele kunst, ruime belooning zullen vinden van hunnen arbeid.





Zeemans Handleiding voor zijne berekeningen op zee, bevattende een aantal korte, doch naauwkeurige, regelen, bijzonderlijk voor den zeeman geschikt, om praktisch de voornaamste en meest voorkomende problema's op te lossen. Door J.G. Arbon, Examinator der Stuurlieden in dienst van Z.M. Te Rotterdam, bij Arbon en Krap. 1819. In gr. 8vo. XVI en 150 Bl.

Dit boekje bevat een zamenstel van regels voor het dagelijksche gebruik van den zeeman, vergezeld van voorbeelden tot opheldering, en van voorbeelden tot oefening; voorts de tafels van kimduiking, dampheffing, en zonsdeclinatie; met nog eenige kleine tafeltjes, waarvan het gebruik door den Heer arbon wordt aangewezen.
De Heer arbon vangt zijn werk aan met het verbeteren van de zonshoogte, wegens kimduiking, dampheffing, en halve middellijn. Hierop laat hij volgen het verbeteren van de zonsdeclinatie, voor de lengte ten oosten of ten westen van den eersten meridiaan, en van wege den tijd vóór of na den middag; voorts het bepa-
{==330==} {>>pagina-aanduiding<<}
len van de breedte door de middaghoogte van de zon; het berekenen van den zons- waren en schijnbaren op- of ondergang buiten het oost of west; het bepalen van de miswijzing door eene kimpeiling; en het verbeteren van het horologie door den zons- schijnbaren op- of ondergang. Dit beslaat met elkander 38 bladzijden, en kan voor menig zeeman tot een nuttig gebruik verstrekken.
Van bladz. 39 tot 65 leert de Heer arbon de breedte buiten den middag, en de verbetering van het horologie volgens dien, door den regel van douwes bewerken; en hierin meent hij zijne voorgangers en tijdgenooten ver overtroffen te hebben (voorr. bladz. 7 en 8), door bij dezelve alle mogelijke verbeteringen in het werk te stellen. Vooreerst zegt de Heer arbon (bladz. 41 en 42), dat het van belang is, de waarnemingen op de geschiktste tijden te doen; doch dat men, met den middag tusschen beiden, alleen behoeft te letten, dat de zon in geen geval te ver van den middag af staat, zonder er evenwel bij te voegen, wanneer de zon al of niet te ver van den middag af is. Douwes geeft deze limieten naauwkeurig op; en wij zijn overtuigd, dat dezelve strikt in acht genomen moeten worden, wanneer men goede uitkomsten verkrijgen wil. Met den middag niet tusschen beiden, zegt arbon, moet de eene waarneming ruim tweemaal zoo veel tijds van den middag af zijn als de andere. Dit gaat in vele gevallen niet door, en wordt door douwes veel naauwkeuriger opgegeven.
Op bladz. 48 leert de Heer arbon de waargenomene hoogten van de zon herleiden tot die, welke men waargenomen zoude hebben, als de zon op het oogenblik van de waarneming de middagsdeclinatie gehad hadde. Dit komt ons voor, meer beuzelarij, dan wel van wezenlijk nut te zijn, omdat het eene onbeduidende verbetering is, waarmede welligt niemand zich ophouden zal; maar het kan aan de zaak geen nadeel doen.

{==331==} {>>pagina-aanduiding<<}

Op bladz. 52 leert hij de hoogten van de zon, die met een zeilend schip vóór of na den middag genomen zijn, herleiden tot die, welke men gelijktijdig zoude waargenomen hebben op de middagplaats van het schip. Dit wordt op zichzelve goed behandeld, en kan bij de breedte buiten den middag met voordeel aangewend worden, als men er het regte gebruik van weet te maken; maar hieraan heeft het den Heer arbon gehaperd, zoo als straks nader blijken zal.
Op bladz. 55 leert arbon, gelijk douwes en zijne navolgers, den verloopen horologietijd tusschen de waarnemingen herleiden tot dien, welken men in de berekening van de breedte gebruiken moet, als men tusschen de waarnemingen van meridiaan veranderd is. Dit is insgelijks goed op zichzelve; maar de Heer arbon weet er het regte gebruik niet van, omdat hij het wezen der zake niet inziet; want nu brengt hij, op bladz. 57, alle de aangevoerde verbeteringen te gelijk in het spel, zonder te beseffen, dat de eene in de andere, ten minste voor een groot gedeelte, ligt opgesloten. Het verbeteren van den verloopen horologietijd door de veranderde lengte was een vernuftige trek van douwes, om daardoor het herleiden van de hoogten te ontgaan, zonder veel in naauwkeurigheid te missen; en hierin is hij door de Engelschen en Amerikanen gevolgd; terwijl verscheidene andere natiën, de Franschen, Duitschers, Deenen en Zweden bij v., zich veelal blijven hechten aan het herleiden van de hoogten, hetwelk een weinig naauwkeuriger, maar minder eenvoudig is. De Heer arbon beschouwt deze verschillende manieren van verbeteren als gedeeltelijke verbeteringen (voorr. bladz. 8), en vermeent nu regt naauwkeurig te zijn, door dezelve te gelijk in het werk te stellen; waarom hij dan ook zijne uitkomsten de ware breedte noemt, schoon het nare breedten zijn. - Om te zien, hoe veel de ware breedte in de voorbeelden van arbon (bladz. 57) van de ware breedte zelve afwijkt, hebben wij er eenige door onze regelen van nagerekend; wij vonden alzoo

{==332==} {>>pagina-aanduiding<<}
voor No. 1 zes minuten, voor No. 3 elf minuten, en voor No. 5 acht minuten meer.
Hierop laat de Heer arbon (bladz. 63) een' regel volgen, om door den rijzingtijd, in de breedte buiten den middag, de verbetering van het horologie op den middag te vinden. Dit geheele stuk is een hors d' oeuvre; want als de hoogten herleid zijn tot den horizon van de middagplaats, is alles vereffend, wat er ten aanzien van den voortgang van het schip in acht genomen moet worden; de rijzingtijd is dan de ware tijd der hoogste observatie van den middag, en het verschil tusschen dezen tijd en den horologietijd is de verbetering van het horologie met betrekking tot den meridiaan van de middagplaats. Maar de Heer arbon heeft, door het bederven van zijnen verloopen tijd, den rijzingtijd reeds bedorven, en tot het verbeteren van het horologie, zoo wel als voor het berekenen van de breedte, ongeschikt gemaakt; en hierbij laat hij het nog niet: hij gaat daarenboven ook nog den horologietijd van de hoogste observatie bederven, door er de veranderde lengte, tusschen deze waarneming en den middag, bij te tellen of af te trekken, om er alzoo eene dubbel bedorvene horologie-correctie uit af te leiden. Wij hebben het vijfde voorbeeld van arbon (bladz. 65) nagerekend, en bevonden, dat het horologie op den middag vóór geweest is 6m. 36s.; als wij hetzelve op zijn arbons behandelen, vinden wij 8m. 35s., schoon arbon zelf er 3m. 8s. heeft uitgebragt.
Van bladz. 66 tot 101 leert arbon de verbetering van het horologie vinden door eene enkele zonshoogte; het berekenen van de zons azimuth, en van de miswijzing volgens dien; alsmede het behandelen van de koppelkoersen. Dit is alles goed, en overeenkomstig hetgeen in andere boeken over de stuurmanskunst gevonden wordt.
Van bladz. 102 tot 115 handelt de Heer arbon over het vinden van den koers en verheid tusschen twee plaatsen, waarvan breedte en lengte gegeven zijn, wanneer

{==333==} {>>pagina-aanduiding<<}
namelijk het verschil in breedte te aanmerkelijk is, om volgens de manier van douwes door de middelbreedte bewerkt te worden; hij gebruikt hiertoe, behalve de middelbreedte- tafel van douwes, nog vier andere tafels van zijn eigen maaksel, doch waarvan ons de gronden onbekend zijn; maar dit weten wij, dat de afstand van de beide plaatsen, in het 3de voorb. (bladz. 112) acht mijlen, en in het 4de voorb. (bladz. 113) tweehonderd zeven-en-twintig mijlen meer is, dan de Heer arbon, door op zijne manier alle mogelijke verbeteringen in het werk te stellen, verkregen heeft.
Van bladz. 116 tot 121 vinden wij nog iets over den gebeterden koers en verheid, en de stroomkaveling, overeenkomstig het boek van douwes.
Dit is nu het hoofdzakelijke van den inhoud. Voor het overige schijnt dit werkje met zoo veel overhaasting opgesteld en afgedrukt te zijn, alsof elke vertraging met levensgevaar ware vergezeld geweest. Wij zouden bezwaarlijk kunnen gelooven, dat de man er ooit, gelijk men zegt, bij gezeten heeft, zoo in het zamenstellen, als in het nazien van de proeven. Onnaauwkeurigheden, taalfouten, drukfouten, rekenfouten, misstellingen in legio. Tot een staaltje van dit een en ander verstrekke nog het volgende: In de voorrede (bladz. 7) lezen wij, dat ‘eene tafel, die de correctie alleen tot (in) minuten geeft, eene geheele (halve) minuut verschil opleveren kan;’ en eenige regels lager, dat ‘het maken en overwegen van figuren den zeeman, in zijne praktijk, alleen tot last verstrekken.’ Wat er verder over de breedte buiten den middag gezegd wordt, is geheel buiten den haak. Op bladz. 16 van het werk zelve lezen wij: ‘Zet, (Tel) in dit geval, den zonsafstand van (het) top (punt) bij de zonsdeclinatie, de som in (is) de breedte;’ en zes regels lager: ‘zider (zuider) declinatie.’ Op bladz. 42. ‘Indien beide waarnemingen (de waarnemingen beide) voor, of beide na den middag genomen (gedaan) worden, dan moet men de (grootste) hoogte zoo na bij den middag nemen als mogelijk is, en althans letten,

{==334==} {>>pagina-aanduiding<<}
dat de eene waarneming ruim dubbel zoo veel tijd (tweemaal zoo veel in azimuth) van den middag af is als de andere.’ Wat op bladz. 64, in het uitgewerkte voorbeeld, dat tot opheldering van den voorafgaanden regel dienen moet, door herleiden horologietijd tot de middagplaats 12u. 0m. 0s., verstaan moet worden, begrijpen wij niet; evenmin, als waar de rijzingtijd 0u. 47m. 4s. van daan komt; volgens onze meening, zou de rijzingtijd in dit voorbeeld moeten zijn: 0u. 50m. 2s.; dit wordt er althans op bladz. 59 door arbon zelven voor gevonden. De onvervalschte rijzingtijd is anders 0u. 48m. 10s. Op bladz. 71 staat: ‘Verbeter de waargenomene zonshoogte, en de declinatie voor de lengte, waarop gij u bevindt, benevens den tijd der waarneming, volgens het onverbeterde horologie.’ Dit moet beteekenen: verbeter de waargenomene zonshoogte, en zoek de declinatie voor het tijdstip van de waarneming. Op bladz. 81 staat, dat men de mijlen tot minuten moet maken, en deze minuten naast de minuten (mijlen) moet schrijven. Op bladz. 111 wordt een voorstel opgegeven, om den koers en verheid tusschen twee plaatsen te vinden, met de oplossing van hetzelve; deze oplossing heeft tot het opgegevene voorstel geene andere betrekking, dan dat het de oplossing is van een gelijksoortig voorstel, met andere data; nogtans worden de gevondene uitkomsten tot antwoord onder het opgegevene voorstel geplaatst, waarvan het de oplossing niet is. Op bladz. 113, in het antwoord op het 4de voorstel, staat: ‘N.O.t.O. ¼ op 1826 mijl afstand.’ Dit moet zijn: N.O.t.O. ¼ O. op 2053 mijl afstand. In alle uit- en
onuitgewerkte voorbeelden, die tot opheldering en oefening moeten dienen van den regel, om lengte in afwijking te veranderen, worden de antwoorden in lengte, in plaats van in afwijking, gegeven (bladz. 115). ‘De koers valt o str. van het noorden of noorden,’ zegt arbon, om te kennen te geven, dat de koers regt noorden is (bladz. 120). In het uitgewerkte voorbeeld op bladz.

{==335==} {>>pagina-aanduiding<<}
58 staat, tot opheldering van den regel, op twee plaatsen, afwijking, in plaats van breedte. Enz. enz. enz.
Eindelijk moeten wij onze zeelieden nog waarschuwen, dat zij dit boekje van arbon van bladz. 1 tot 39 zonder gevaar kunnen raadplegen, alsmede van bladz. 66 tot 101, en van bladz. 116 tot het einde. In zoo verre is het overeenkomstig met hetgeen in andere boeken over de stuurmanskunst, inzonderheid het boek van douwes, gevonden wordt. Maar zij moeten zich vooral wachten voor zijne manier, om de breedte buiten den middag te berekenen, en het horologie door dezelve te verbeteren, als welke voor een snelzeilend schip verderfelijke gevolgen hebben kan. Zij noeten ook omzigtig zijn met zijne berekening van den koers en verheid tusschen twee plaatsen. Ofschoon wij de gronden van die rekenwijze niet verstaan, vermeenen wij deze waarschuwing met grond te mogen doen, omdat wij fouten van 8 tot 227 mijlen in arbon's berekende afstanden gevonden hebben. Voorts raden wij zijn Ed., wanneer hij andermaal lust mogt krijgen om een boek te schrijven, wel ernstig te bedenken, dat boeken, die warm naar de pers gezonden worden, zelden goed voor den dag komen. - Het moeit ons, dat dit boekje pronkt met eene opdragt aan den Schout- bij nacht may.





Nederlandsche Bezittingen in Azië, Amerika en Afrika, in derzelver toestand en aangelegenheid voor dit Rijk, wijsgeerig, staatshuishoudkundig en geographisch beschouwd, met bijvoeging der noodige Tabellen, en eenen Atlas nwe Kaarten, door J. van den Bosch, Generaal Majoor, Ridder van de 3de klasse der Militaire Willems-Orde. II Deelen. 's Gravenhage en Amsterdam, bij de Gebroeders van Cleef. 1818. In gr. 8vo. Te zamen XXIV, 647 Bl. f 36-:-:

Zie hier, te midden van den vloed van vertalingen en berzelingen, een werk, hetwelk de vaderlandsche pers en de

{==336==} {>>pagina-aanduiding<<}
vaderlandsche kunst eer aandoet; het werk van eenen Man, reeds voordeelig bekend door zijne Verhandeling over landbouwende Koloniën, door zijnen ijver en kunde, als een der werkzaamste leden van de Maatschappij van Weldadigheid, in het daarstellen der Volkplanting Frederiksoord aan den dag gelegd, en die nu zijn Vaderland nuttig wil zijn, door eene nadere bekendmaking met die oudere Volkplantingen, weleer de steun van Nederlands welvaart en magt! Uitgerust met de noodige kundigheden, doordrongen met gevoel voor de eer zijner Natie, in de jongste tijden door eenen al te vermaarden Engelschen ambtenaar, tot verschooning van eigene misstappen, baldadig aangerand, bemoedigd door de hoop, om, bij de nieuwe inrigting der O.I. Volkplantingen, door zijnen raad eenig nut te stichten, heeft de edele van den bosch hier geene moeite gespaard, om ons een klassiek werk te leveren, 't welk die van gelijken aard, waarop de buitenlander mag bogen, althans wat de uitvoering der Kaarten betreft, evenaart. Wezenlijk is de gravure van den geplaatdrukter titel, zoo van het werk, als van den Atlas (op zeer groot formaat), voortreffelijk; en ook de Kaarten zijn uitstekend. De Platen nogtans, bij wijze van vignetten een gedeelte der Kaarten bestaande, zijn van mindere waarde; maar over 't geheel vereert dit werk de ondernemers, gelijk den Schrijver; en wij hopen, dat een rijkelijk vertier ten bewijze zal strekken, dat solide ondernemingen in ons land nog gewild en - mogelijk zijn.
Het geheel splitst zich in twee Hoofddeelen. Het eerste behelst een algemeen wijsgeerig en staatkundig, alsmede een staatshuishoudkundig (statistisch) overzigt der Oostindische bezittingen, vooral van Java, en eenige aanmerkingen over het vooruitzigt in de toekomst, hetwelk onze O.I. Bezittingen ous aanbieden. De Schrijver is in de hoofdzaak een gematigd voorstander van het oude stelsel, zoo als het Eeuwen lang door de O.I. Maatschappij is gehandhaafd, met erkentenis echter der thans veranderde omstandigheden, en dus der nuttigheid van den vrijen handel. Slechts dezulken berispt hij, die het oude stelsel, zonder het behoorlijk te kennen, of de voordeelige vruchten daarvan, zoo voor onzen Staat, als voor den Inlander, en langen tijd voor de O.I. Maatschappij zelve, te waarderen, op den voorgang van in en buitenlandsche (vooral Engelsche) nieuwigheidzoekers, voor

{==337==} {>>pagina-aanduiding<<}
licht- en welvaart-belemmerend hebben uitgekreten. Dit geschil heeft in de laatste jaren, telkens na de heropening der Oostindische vaart, de gemoederen verdeeld. Bekend zijn (ten minste bij belanghebbenden, daar dezelve nooit in den boekhandel gekomen zijn) de geschriften van den onvergelijkelijken Hollandschen Patriot en voorstander van den vrijen handel, g.k. van hogendorp, op dit stuk, in 1801, 1802 en 1804, uitgegeven; nog bekender het omslagtige werk van den onlangs overleden' Oud-Gouverneur Generaal h.w. daendels, wiens stelsel door velen bestreden, door h.d. campagne verdedigd is; men kent uit het laatst der vorige Eeuw de Rapporten van den Heer nederburgh en anderen. Zoo veel is daaruit, in verband beschouwd met het tegenwoordige werk, ten minste op te maken, dat velen het oude stelsel afkeurden, (zelfs stavorinus reeds in zeer harde bewoordingen, IIde D. bl. 266.); dat het stelsel van daendels, door geweldige middelen ingevoerd, dan Inlander, wiens lot men schijnbaar verbeteren wilde, nog dieper ongelukkig maakte, en alom niet alleen misnoegen, maar zelfs oproer verwekte, tot dat de Engelschen kwamen, voordeel met dezen belemmerden staat van zaken deden, en het Eiland, waar de Compagnie zich, vóór het bestuur van daendels, in binnenlandsche rust en zouder schulden - hoezeer geheel afgescheiden van het Moederland - had gehandhaafd, in bezit namen. Daar zij geen belang hadden in de aankweeking van koloniale voortbrengselen, schasten zij alle gedwongene koffijteelt af, maar leiden nu eene zware belasting op den landbouw in 't algemeen, (van goede landen de helft, van de minste een vierde der jaarlijksche opbrengst) vernietigden het gezag der inlandsche Regenten, werden
veroveraars, gelijk op den vasten wal van Indië, en, ten slotte, gaven zij, door de pen van raffles, - toen zij het zwaard moesten in de scheede steken, - een boek in het licht, vol van hatelijke aantijgingen tegen de Hollandsche geaardheid in 't algemeen, en tegen het bestuur der Maatschappij tot op 1808, hetwelk met de zwartste kleuren wordt geschilderd, doch voor het overige met kennis van zaken, met geleerdheid, en met die typographische weelde gedrukt, welke vele oppervlakkige Lezers aan het werk, zonder meer, reeds waarde doet hechten. Tegen dit werk, nu, is hoofdzakelijk dat van den Heer van den bosch, 't welk wij thans beoor-
{==338==} {>>pagina-aanduiding<<}
deelen, gerigt; zoodat hij de voortreffelijkheid des ouden stelsels in vele opzigten tracht te handhaven, en raffles voer bij stuk te doen zetten; zelfs wederlegt hij hem te meermalen volgens deszelfs eigene woorden. Bezien wij kortelijk de hoofd-resultaten. Vooreerst doet de Heer van den bosch overal zien, dat de zoogenaamde dwangculture eigenlijk eene belasting was, die de Staat (door de verovering van Java's Noordoostkust en daarop volgenden afstand Heer des lands geworden) niet in geld, maar in arbeid van den bewoner afeischte; en hij tracht te betoogen, dat deze wijze van belasting niet alleen bij uitstek voordeelig was aan den Staat, maar ook in het belang van den Inlander. Immers, dezelve moest in de rijstlanden ⅓ of ¼ van zijnen oogst aan belastingen opbrengen: in verscheidene plaatsen zou dit, vooral bij misgewas, te veel voor den Javaan geweest zijn, om te kunnen bestaan; daarom liet men dan ook dezen het noodige, mits hij, in plaatse van rijst op te brengen, koffijboomen kweekte. Dit ging door middel van zijne eigene Regenten, aan welke hij gewoon, en met
diepen eerbied onderworpen was; maar deze Regenten hebben de Engelschen, - nadat reeds daendels hen met eene ongehoorde hardheid behandeld, en hun lot veel verergerd had, - als nuttelooze tusschenbesturen tusschen hen en den Inlander, afgeschaft, en deze staat thans onmiddellijk met genen in aanraking. De Inlander is thans op de Noordoostkust van Java, tegen betaling der lasten, Heer van zijn land, en vrij van de knevelarijen der Javaansche Grooten. Maar - zegt de Generaal van den bosch - aan het bestuur dier Opperhoofden was hij verkleefd; hij was te vreden; de oude inrigtingen strekten altijd, door verzekering van ieders wettig eigendom, daarheen, dat de Grooten hunne magt zoo min ten aanzien hunner Regenten, als de laatsten hun gezag omtrent hunne onderhoorigen, misbruikten. Gestrenge of dwangmiddelen worden bij dezen arbeid volstrekt niet gebezigd, en zouden ook niets, dan verloop van volk, uitwerken. In dit punt nu - de noodzakelijkheid van gedwongene leverantiën - is daendels met onzen Schrijver, gelijk met alle de voorstanders van het oude stelsel, volkomen eens. Hij houdt zich (bl. 104 van zijnen Staat der Nederlandsche Oostindische Bezittingen) overtuigd, dat, na de bevrijding der Javanen, hun belang de afschaffing (der heerendiensten) niet vorderde. Het

{==339==} {>>pagina-aanduiding<<}
is eene dwaling, zegt hij, den Javanen eenigen afkeer van de verpligte leverantiën toe te schrijven, daar landeigendom onder de Javanen nimmer bekend geweest, en zij van aloude tijden af gewoon waren, voor hunne Regenten en Hoofden te arbeiden. Nimmer heb ik bij dezelve een verlangen, om landeigenaars te worden, opgemerkt. Eene zoo gewigtige getuigenis eens Mans, die er belang bij had, om alle verrigtingen en instellingen der vernietigde Maatschappij in een ongunstig licht te stellen, verdient gewis behartigd te worden. Terwijl hier overal, ook met de woorden van den Heer nederburgh, bl. 331-333, de weldadigheid van het oude stelsel, voor de rust des Eilands, de welvaart en de bevolking, hoogelijk geroemd wordt, lezen wij in andere berigten, zoo als die van stavorinus, dat Java van 1738 tot 1777 meer dan de helft in bevolking verminderd is, ten gevolge van eenen vijfentwintigjarigen oorlog; dat op het laatst der vorige Eeuw de retouren meer af- dan toenamen; dat de koffij-boomen sedert 1797 wel vermeerderd, maar de pluk verminderd is. Doch, wanneer men alles in dit gewigtig geding onpartijdiglijk voor en tegen weegt, zoo komt het ons voor, dat de uiterlijke schijn, vooral door den geest der Eeuwe en declamatiën fraai voorgedaan, meest voor het nieuwe stelsel, of de onbepaalde vrijheid, aan den Inlander gelaten, om des verkiezende ook niet te werken, maar dat daadzaken en ondervinding voor het oude, of de gedwongene leverantiën, pleiten. Zeer verstandig toch zijn de aanmerkingen onzes verdienstelijken Schrijvers in het vierde Hoofdstuk, - waar hij tot de eigenlijke
wederlegging van raffles overgaat, - over het gevaarlijke, om lang gevestigde, oude instellingen aan nieuwe theoriën op te offeren; een kwaad, waaraan ook wij nog zoo vreesselijk lijden! Te regt zeide solon: Ik gaf aan Athene niet de bestmogelijke, maar de beste wetten, waarvoor het vatbaar was; en de jammerlijke verwoesting van St. Domingo, de noodzakelijke instandhouding der slavernij bij den afgeschaften slavenhandel, dit en meer nog toont aan, dat men ook in de koloniale staatshuishoudkunde die gulden spreuk van den Atheenschen Wetgever moet in het oog houden. Men werpe ons hier de Spaansche wreedheden en den gedwongen' mijnarbeid der inboorlingen van Amerika niet tegen. Koffijcultuur en mijnarbeid zijn, en wat de gezondheid, en wat de gemakkelijkheid betreft, hemelsbreed onder-
{==340==} {>>pagina-aanduiding<<}
scheiden, en tot de eerste wordt, volgens daendels zelven t.a. pl., geen zesde des jaars vereischt. De Javaan is traag uit zichzelven; hem moet, even als een kind, eene taak gegeven worden, die hij moet afdoen; doch men heeft tevens te zorgen, dat die taak niet te zwaar zij. Uit de officiéle tabellen, achter het werk van raffles gevoegd, blijkt, dat de gemiddelde bevolking in de Gouvernements-distrikten 3259 hoofden op iedere geographische mijl, d.i. zelfs nog meer dan in Nederland, zou hebben bedragen, - en ook meer dan in de landen der Javaansche Vorsten; hetwelk zekerlijk naar geene ontvolking zweemt, maar ons ook overdreven, en denkelijk op verkeerde rekeningen berustende, voorkomt. Dan, het is niet deze daadzaak alleen, die van den bosch van raffles zelv'
ontleent, om hem te wederleggen. De uitwerkselen van het slechte bestuur der Maatschappij zouden voornamelijk op Cheribon hebben gedrukt, zoodat het bijna verwoest daar neder lag. En toch bevat Cheribon, volgens hemzelven, 3449 inwoners op eene geographische mijl! Ondertusschen zouden er nog zeven achtsten van den grond onbebouwd liggen; zoodat Java, ondersteld zelfs dat het door elkander slechts 2000 menschen op elke vierkante mijl had, 16,000 menschen op die ruimte van grond zou moeten kunnen voeden, d.i. viermaal zoo veel als de Provincie Holland! Bij de vergelijkende berekening der voor en nadeelen onder het Hollandsch en Engelsch bestuur, heeft raffles de koffij bij het eerste slechts pro memoriâ gezet, als naar Europa gezonden, bij het tweede wel degelijk in rekening gebragt; en naar zulke opgaven maakt hij de rekening op! De belastingen, tegen wier drukkend bezwaar onder de Compagnie raffles zoo uitvaart, bedroegen, volgens zijne eigene opgaven, onder die Compagnie, ruim een vijfde te haren behoeve; onder het hoogverlichte, menschlievende, wijze Engelsche Gouvernement, en den Vriend der Javanen, raffles, de helft. Ook moesten de menschen hunne velden uitputten, door ze tweemaal in 't jaar te bebouwen.
Hoe jammer is het, dat een werk als dat van raffles, waarin omtrent den ouden toestand der Javanen, derzelver kunsten, letterkunde, enz. zoo vele keurige berigten voorkomen, door zoo vele grove, men zou bijna moeten zeggen opzettelijke, onwaarheden en verdraaijingen van daadzaken - die wij nog op verre na niet alle hebben opgenoemd -

{==341==} {>>pagina-aanduiding<<}
wordt ontluisterd! hoe beklagelijk, dat juist de grootere letterkundige verdienste des werks, gevoegd bij den naam des Schrijvers, wien men als der zake kundig moet beschouwen, onze Natie niet slechts in Engeland, maar ook in Duitschland en Frankrijk in een ongunstig daglicht moet plaatsen! Reeds dragen daarvan de Recensiën in de Duitsche tijdschriften en in de Bibliotheque universelle getuigenis, welke raffles zonder onderzoek naschrijven. Hoe wenschelijk ware het dus, dat een werk gelijk het tegenwoordige, door eene bekwame hand, in het Hoogduitsch of Fransch wierd overgebragt! Anders is het mogelijk, dat de Duitschers, hoe onderzoeklievend ook, wanneer het Aardrijks en Volkenkunde geldt, bij hunne schandelijke onwetendheid van onze taal, van deze wederlegging van raffles uit zijn eigen werk onkundig blijven.
Onder de menigte gewigtige zaken, welke dit boekdeel bevat, trof ons vooral het uitzigt op een' vermeerderden uitvoer uit de Oostindische bezittingen, ten gevolge der afschaffing van den slavenhandel. Het is niet te ontkennen, dat de Westindische bezittingen, bij de jaarlijksche vermindering van 5 ten honderd door meerdere sterfte der Negers, zonder invoer eindelijk geheel zouden te niet gaan, wanneer niet de planter, door eene zachtere behandeling, de huwelijken en vruchtbaarheid der Negers bevorderde. Maar ook in dat geval zal men veel door de vingeren moeten zien, en er zal niet meer zoo veel gebouwd worden; 't welk de koloniale waren in 't algemeen, en dus ook de Oostindische koffij en suiker, (thans weinig vandaar ingevoerd) in waarde zal doen rijzen. Zie bl. 233 en verv. Deze afschaffing dus, zoo gebiedend door de menschelijkheid gevorderd, en waaruit sommigen zoo veel onheils voorspelden, zal, gelijk alles wat goed is, voor ons ook op den duur nuttig zijn; want het lijdt toch wel geen' twijfel, dat onze Oostersche bezittingen (om nu niet eens van de meerdere concurrentie in de Westindiën te spreken) voor ons van veel grooter belang dan de Westersche zijn.
Wij moeten den Lezer op het werk zelve verwijzen, nopens de andere gewigtige resultaten, tot den handel en de geldmiddelen onzer Oostindische bezittingen betrekkelijk. Het blijkt daaruit, dat de Engelschen hun batig slot van de jaren 1814-15 slechts te danken hebben aan de veroveringen, gemaakt op den Sultan en Keizer van Java, en buiten dezel-
{==342==} {>>pagina-aanduiding<<}
ve niet veel meer dan een half millioen guldens (½ millioen ropijen) bedragen heeft; terwijl het, onder het Nederlandsche bestuur, op een millioen guldens kon worden geschat. De uitgaven worden, volgens de bevinding der jaren 1809 en 1810, geraamd op f 11,665,500, de inkomsten (met die der laatst veroverde Provinciën, en de winst op de producten medegerekend) op f 14,850,217-19-10, gevende dus over 't geheel een batig slot van f 3,184,717-19-10, hetwelk echter, om Java niet te zeer van klinkende munt te ontblooten, niet naar Europa kan worden overgemaakt, maar dienen moet, om den landbouw op Java (die graanschuur van Indië) te verbeteren, en eene tamelijke zeemagt te onderhouden. De voordeelen van den algemeenen handel uit Europa op Neêrlandsch Indië worden op f 3,421,463-1, en met dien van Indië in Indië, op China, op Indostan medegerekend, op f 5,378,028-6 geraamd.
Doch genoeg. Wilden wij onzen lust involgen, wij zouden te veel uit dit schoone werk overschrijven. Wij hopen van harte, dat de uitslag aan de welmeenende bedoelingen des Schrijvers, om dezen hoofdtak onzes handels te doen bloeijen, zal beantwoorden; maar durven ons, in de tegenwoordige omstandigheden, daarmede naauwelijks vleijen.

(Het vervolg hierna.)





Mengel- en Tooneelpoëzij van Mr. Samuel Iperuszoon Wiselius, Ridder der Orde van den Nederlandschen Leeuw, Lid van het Koninklijk Instituut en Secretaris van deszelfs tweede klasse, Lid van het Zeeuwsch Genootschap van Wetenschappen, enz. III Deelen. Te Amsterdam, bij Gartman en van der Hey. 1818, 1819. In gr. 8vo. f 11-14-:

(Vervolg der Recensie bl. 299 env.)
Wie zou, met of terstond na bilderdijk, feith en tollens, durven optreden? ten zij de van vrouw Natuur zoo bijzonder beweldadigde loots, door haar, tot spijt der Kunst en derzelver zoo hoog geroemde beschaving, opgevoed, gekweekt, en in den vrijen en openen bloemhof der hemelsche Poëzij geplaatst. De al te kiesche minnaar en

{==343==} {>>pagina-aanduiding<<}
kunstmatige kweeker van bloemen moge in dien Zoon der Natuur hier en daar iets wilds, iets onregelmatigs, iets wanstaltigs opmerken; de bewonderaar der vrije en verscheidene gaven der altijd milddadige Natuur verlustigt zich, ook ondanks deze kenmerken van eenen eenigzins veronachtzaamden groei, in den hoogstaantrekkelijken, hoogstliefelijken geur, stal en kleur van die bloem, die, met andere hoofdbloemen, den hof liefelijk bewierookt en uitstekend versiert. Veelvuldig zijn de twisten over Natuur en Kunst; maar het is hiermede, gelijk bijna met alle dergelijke oneenigheden: meestal ligt de waarheid in het midden, of in de overeenstemming, die de voorstanders, verhit door eigen waan, veelal voorbijzien. Te veel kennis, te veel kunst, te veel vertoon van geleerdheid, kunnen zoo wel hinderen als te weinig oefening, te weinig inachtneming van de altijd te regt geprezene wetenschap. De zaak behoort bij de form, de formen bij de zaken. Schoon zamenstemming van al wat edel en goed is den hoogsten lof wegdraagt, laat ons billijk en dankbaar zijn voor hetgeen wij aantreffen. Allen kunnen wij niet volmaakt zijn; maar laat ons allen trachten de volmaaktheid te naderen, en erkentelijk zijn voor hetgeen wij van anderen genieten. Wat loots te weinig bezit, heeft, of ten minste ontbloot, wiselius te veel. - ‘Wiselius?’ - Ja, Lezers! Deze voorheen minder bekende Dichter treedt thans in het licht, en wel in ééns met drie Deelen Mengel en Tooneelpoëzij. - Dan, vervolgen wij onze aanmerking; de toepassing op dezen Dichter zal als van zelve in het oog vallen. Wij kennen zijnen vrijheid- en waarheidlievenden aard, eerbiedigen denzelven, en zullen den onzen niet verbergen, maar, zoo wij meenen, hem zoo wel, als zijnen groote voorgangers, zonder vleijerij, regt doen wedervaren. Dat drooge recenseren van Schrijvers, zonder wat dieper door te dringen, is toch ook
vervelend. Nu dan! - Zij, die de fraaije Letteren, als eene wetenschap, hooggeleerd behandelen en beoordeelen, (en die zijn er tegenwoordig zeer velen) dwalen inderdaad, onzes oordeels, van haar grondgebied, en doen haar en haren beoefenaars dikwerf onregt. In wijsgeerige, meetkundige en natuurkundige beschouwingen zijn onderzoekingen geoorloofd, die in het rijk der Letteren niet gelden. Ja, daar zoeke, daar vrage men bepaaldelijk naar het ware, naar eeuwig vaste gronden, naar oplossing van bewijsbare problemata: hier, bij

{==344==} {>>pagina-aanduiding<<}
de Letteren, vrage men naar harmonie, het echte kenmerk der kunst; welke kunst ten minste niet minder formen dan zaken behoeft, het ware zonder het behagelijke schuwt, en gaarne het ware als omkleed met iets denkbeeldigs duldt, ja de waarheid dikwerf wil en moet omhangen met eene smaakvolle verdichting. Alle filozoferen in de kunst is daarom meestal derzelve nadeelig. De veelomvattende kunst neemt alles op, alles aan; wetenschap, kennis, wijsgeerte, waarheid behooren ook natuurlijk bij haar te huis. Even min als die verhevene eigenschappen van iets Goddelijks of menschelijks eigenlijk zijn uitgesloten, zijn zij het ook niet van kunst in het gemeen of van poëzij in het bijzonder, ja zij zijn er evenzeer als van alles de ziel en de grondslag van; maar de bevalligheden omkleeden de naakte waarheid; zij voeren de koude wijsgeerte rond in hare dansen met guirlandes van bloemen; de drooge kennis en stijve wetenschap moeten zich kunstmatig versieren, om in de spelen der kunst te deelen; en daar, waar deze haren eigenen boventoon in den hof der kunst halsstarrig slaan, waar de wijsgeerte bewijzen en oplossing van vraagstukken eischt, waar de waarheid hare naaktheid, hare pura naturalia vertoont, daar vlugt de kunst. - Wij zullen geene voorbeelden aanhalen; men zal ons genoeg verstaan. Hodie satis, Auditores! - transeamus ad wiselium.
Hij is inderdaad een zeer geleerd man, doorzult met een' rijken schat van kennis, vol Grieksche belezenheid, daarenboven zeer gevoelig, vol vuur en kunstkitteling, hoog opgewonden van geest en stoutmoedigheid; alle inderdaad zeer loffelijke eigenschappen in eenen Dichter, en bovenal in eenen hoogge laarsden Treurspeldichter, hoedanig de Heer wiselius te regt mag genoemd worden, ja als hoedanig hij zich met reden veel lof en roem verworven heeft en nog dagelijks meer verwerven zal, zoo hij gedurig beseft, dat wij in Nederland en niet in Griekenland zijn. Ja, het tooneel moge in Attika of op het Trojaansche strand zijn, de hoorders blijven toch altijd in den Amsterdamschen of Haagschen bak, loges of balkons; en 't is het publiek niet te vergen, zoo diep geleerd, zoo gemeenzaam met al die vreemde namen en zaken te zijn; ook is het van den speler al te veel gevergd, zoo goed te leeren en zoo goed alles uit te brengen. Het is den Franschen nagegeven, en te regt, dat hunne Grieksche en Romeinsche tooneelhelden en heldinnen niet zelden gefranciseerd zijn;

{==345==} {>>pagina-aanduiding<<}
even min mogen de onzen iets van ons nationaal Hollandsch hebben; zij moeten Grieksch en Romeinsch zijn en blijven, maar toch zóó, dat een niet kwalijk opgevoed en onderrigt Nederlandsch publiek met de woorden, tolken der denkbeelden, zonder veel pijn en studie van vreemde namen en zaken, dadelijk gemeenzaam is, en zich alzoo kunstmatig kan diverteren; want daarom gaat zoodanig publiek naar den Schouwburg, wel te weten als het behagen vindt in deze inspannende uitspanning; anderen verkiezen eene geheel losse uitspanning, en die zien nooit een Treurspel, ten minste niet met genoegen. Voor ons, wij zouden ieder zijnen vrijen weg laten gaan, zoo der zedelijke en burgerlijke beginselen maar geen overlast worde aangedaan. Dat geleerde, die schat van letterkunde, die rijke kennis mag wel in Treurspelen, en in het bijzonder in alle spel van dichten in het gemeen wonen; het mag wel medevloeijen, doorblinken, maar als ongemerkt, ongezocht, bevallig en harmonieus. Wij weten wel, waar het grootendeels van daan komt. De Heer wiselius heeft, behalve eene solide studie der Ouden, veel moderne Latijnsche Dichters van den besten stempel gelezen; maar de Latijnsche taal geeft hieromtrent meer eigenaardige vrijheid. Die Latijnsche verzen leest, ab eo viro docto, saltem semidocto mag men vooronderstellen, dat hij de oude literatuur, historie en antiquiteiten beoefend heeft, niet van ons, homunculis, Belgicis, ineruditis.
Na deze algemeene aanmerking, nemen wij de drie Deelen nu kortelijk tot nadere beschouwing in handen.
Voor het eerste Deel heeft men eene voor ons te geleerde Voorrede, voornamelijk over de taal, geslachten der naamwoorden, spelling enz. Dezelve is, herhalen wij, ons te hoog en te moeijelijk. Wij zijn niet berekend voor zoo fijne onderscheidingen. Wij behelpen ons met siegenbeek dusverre gaarne, en studeren nog in bilderdijk. Dit moeten wij den Heere wiselius met roem nageven, hij is vast in zijne spelling en taal, en houdt zich zeer naauwkeurig aan het eens aangenomene, hetgeen in zich altijd prijsselijk is.
De dichtstukjes, die ons in dit Deel meest bevielen, om van den voorheen reeds uitgegevenen roemwaardigen Roem (*) niet te gewagen, zijn: De Rijkdom, De eenzame Grot, (de

{==346==} {>>pagina-aanduiding<<}
laatste evenwel ligt op de uiterste grenzen der decentie.) De Toonkunst, Chloë en de Zanggodinnen, Chloë mij alles, Mijn kennismaken met Chloë, De Zomermiddag, (zeer na grenzende aan het Latijn.) Vervulde Wenschen, Aan mijne dierbare Echtgenoote bij het afsterven van ons derde Dochtertje, Aan mijne tederbeminde Echtgenoote bij de twaalfde Verjaring van ons Huwelijk, Trazybulus te Athenen, Deidamia aan Achilles, Bij Napoleon Bonapartes Intogt binnen Amsterdam, Aan mijne tedergeliefde Egade op den 3 Mei 1811, Aan dezelfde in den aanvang van 1812, Aan G. Dorn Seiffen, Aan Kornelis Loots.
Hoe meer en naauwkeuriger wij deze Gedichten lazen, hoe meer dezelve ons gevielen, door rijkdom van kennis, juistheid van gevoel en kracht van verbeelding. De versificatie van den Heer wiselius, hoe prijzenswaardig over het geheel genomen, komt in losheid en gemakkelijkheid niet bij die van loots of tollens. Dat zangerige, dat ter juister tijd geklemde en ongeklemde, zoo uitstekend aangewezen in de niet genoeg gekende en geprezene Verhandeling van den edelen Hoogleeraar g. hesselink over de Nederduitsche Prosodie, is niet altijd in acht genomen; b.v. de woorden Cyprustempeldienst, bl. 34. doodsangst, Hektors heldenkling, bl. 145, en vervolgens, bl. 146 en 147, de regels:

Ach! werd dan 't echtaltaar, toen 't op ons feest mogt rooken, 
Bezoedeld door een kraai of onheilspellende uil? 
Is onze huwlijkstoorts aan lijkpraalvuur ontstoken, 
En hield zich de ochtendstar in donderwolken schuil? 
Of heeft Tizisone een treurgalm aangeheven, 
Toen gij me uw liefdedrift voor Junoos oog beleedt? 


Dan, genoeg, om te toonen, dat regt gemakkelijke vloeijing van woorden en verzen niet altijd in deze Gedichten gevonden wordt.
Het is moeijelijk, om het ieder van pas te maken, en elk woordje en gedichtje te leggen op een goudschaaltje. Is er hier en daar in het eerste Deel een versje, dat eenen zeer kieschen of kuischen Lezer wat al te weelderig schijnt; in het tweede Deel zal een ander, van losser aard, den toon der droefgeestigheid al te doorloopend vinden. Wat ons betreft, wij hebben vrede met beide, zoo wel met het vurig

{==347==} {>>pagina-aanduiding<<}
lied des in minnebrand ontstoken Jongelings, als met den natuurlijken en gevoeligen klaagzang van eenen Weduwenaar met tien Kinderen; waarom de Voorrede voor het tweede Deel voor ons overbodig was. Vele gedichten in dit tweede Deel zijn vol van dat overkropt harteleed, hetwelk, natuurlijk uitgestort, niet missen kan te treffen. Hier is dan zoo wel als in het vorig Deel, ja welligt nog meer voortreffelijks. De Hulde aan mijne voor eeuwig geliefde Echtgenoote Suzanna le Poole, dat Aan mijn' Behuwdbroeder Mr. S. le Poole in andwoord op een' Brief ter vertroosting, hebben onder anderen veel loffelijks. De berijmde vertalingen uit jesaia, nahum en habakuk zijn, zoo wel als dat uit pindarus, los en krachtig. Het Gezang, Bede en Gezang, Jezus de Verlosser, Gods Goedheid, het Lentefeest, en bijzonder de Delfische Tempelzang en Offerzang aan Prozerpina, zijn verdienstelijk. De gedichtjes op Mr. Johan Valckenaer en Theodorus van Kooten zijn gepast, hartelijk en vol warme vriendschap. 's Werelds Onbestendigheid is eene zeer goede vertaling van het beroemde De inconstantia rerum humanarum van van kooten. De voorzang is ons ook wat lang, en te kunstig; hetgeen zich echter door de plaats der voorlezing, de tweede Klasse van het Koninklijk Nederlandsch Instituut, welligt laat verdedigen. Deze voorzang heeft ook weder te veel vreemde en duistere namen, blijkbaar daaruit, dat dezelve door aanwijzende nota's opgehelderd moesten worden. De slotzang, hoewel in hetzelfde gebrek eenigzins deelende, is regt meesterlijk. Zie hier denzelven:

't Was vruchtloos naar den prijs gedongen, 
Om hem, die bij de Auzoonsche Lier 
Dit treffend Leerdicht heeft gezongen, 
Te volgen met gelijken zwier. 
Verstond ik zelfs de taal te kneden 
En haar in nieuwen tooi te kleden, 
Als Vondel, Hooft, en Bilderdijk, 
Nog mogt mijn speelstift nimmer tonen 
De Nederlandsche Luit onttronen, 
Van Kootens Zang in kracht gelijk. 
 
Damaskus roos, aan Singaas boorden 
Geliefkoosd om haar waas en kleur, 

{==348==} {>>pagina-aanduiding<<}

Verliest, in 't bar en buldrend Noorden, 
En purperglans en balsemgeur. 
Geen santolijn uit Tiburs dreven 
Behoudt haar vastheid, kracht, of leven, 
Waar haar Kallistoos tand verknaagt. 
Wie zag Meoonsche hyacinthen 
Hier bloeien met die gloênde tinten, 
Waar Hellas Lusthof roem op draagt? 
 
Hoe schooner kelk een bloem mag dragen, 
Hoe teêrder verf haar zoomtjes boordt, 
Te minder zal 't verplanten slagen 
Uit zagter lucht in ruwer oord. 
Vergeefs den grond naar eisch te menglen; 
Vergeefsch het stutten, snoeien, sprenglen; 
Vergeefsch en glas en kolengloed; 
Een enkel tochtje schroeit haar blaadren 
En stremt haar 't levensvocht in de aadren; 
Geen kunst, die haar voor 't kwijnen hoedt. 
 
En ik, ik heb uit Tyber-aarde, 
Uit Romes weelge lustwarand, 
Een bloemenreeks van hooge waarde 
Hier, in een drassige aard, verplant! 
Gewis, de glanssen, die haar sierden, 
Toen ze in haar moedergrond nog tierden, 
Die heldre luister ging te niet; 
En 'k zal mij hoogst gelukkig noemen, 
Zoo slechts van de oude fleur dier bloemen 
Mijn zorg nog sporen overliet. 


Bijzonder geviel ons ook het vers, Uitboezeming, inzonderheid daarom, dat het, in veel zachter, stiller en eenvoudiger trant gedicht zijnde, toont, dat de Heer wiselius de behandeling van zijn speeltuig volkomen meester is. In een' anderen trant is het daaraanvolgende Aan B.A. Fallee, dat ons daarom wat te sterk, te forsch voorkomt. - Het tweede Deel eindigt met eenige Sneldichten en Iets over de Liefdesgeschiedenis van Achilles en Deidamia; behoorende tot den Brief en Klaagzang, geplaatst in het eerste Deel.

{==349==} {>>pagina-aanduiding<<}

Om iets van onderscheiden aard aan te halen, en alzoo te toonen, dat de Heer wiselius met teederheid en kracht de dichtpen voeren kan, kiezen wij: Aan mijne Echtgenoote, in den aanvang des jaars 1812.

't Zegt weinig, als de voorspoedszon 
Haar stralen om ons heen blijft schieten; 
Als welvaart uit haar rijke bron, 
En hof en akker blijft begieten, 
En van haar zilverblanke schaal, 
Met gulle hand, bij ieder maal, 
Ons brood met vreugdenat bedruppelt; 
Als, ruim gevoed, naar eisch gereed, 
Een kroost, nog onbekend met leed, 
Gezond om onze kniën huppelt; 
Om dan, te vrede met zijn staat, 
Het moedig hoofd om hoog te dragen, 
En nimmer, met gefronst gelaat, 
Van boezempijn of angst te klagen. 
Maar als de storm van tegenspoed 
Op onze paden buldrend woedt; 
Als 't licht verdrongen wordt door 't duister; 
Als 't regt vertrapt en 't vaderland, 
Door een meêdogenlooze hand, 
Gekneld wordt in een slavenkluister; 
Als elke bron van welvaart droogt, 
Of zich door euvelmoed voelt stremmen; 
En waar men op zijn telgen oogt, 
Een zorgenreeks de ziel komt klemmen; 
Om dan bij echtgenoote en kroost 
Te vinden zulk een ruime troost, 
Die 't hart behoedt voor hooploos beven: 
Dit, dit, voorzeker, is een schat, 
Die eindloos hooger heil bevat, 
Dan goud- of zilvermijnen geven. 
 
Die kostbre schat viel mij ten deel; 
Die troost mag in mijn boezem vloeien. 
Al poogt een Dwingland mij de keel 
Te nijpen, neen! haar toeteschroeien; 

{==350==} {>>pagina-aanduiding<<}

Al laat hij door een beulenstoet, 
Zoo dorstig, als hij zelf, naar bloed, 
Het tergend trapplen op de lenden; 
Al voert hij Neêrlands wee ten top; 
Al eischt hij zelfs mijn zonen op, 
Ter meerdring van zijn rooverbenden; 
Toch blijft mijn moed onwrikbaar staan, 
En spot met 's wreedaarts folteringen: 
Hij kan mijn ziel in banden slaan, 
Noch tot zijn dienst mijn handen dwingen.... 
Maar wien, wien ben ik dit verpligt? 
Wie heeft mijn gangen dus gerigt? 
Wie doet mij zulk een moed behouwen? 
Gij, dierbre gade, gij alleen! 
Gij spreidt die stralen om mij heen; 
Gij leerdet mij op God betrouwen. 
En laat ik soms, vermand door smart, 
Het hoofd een wijl te magtloos hangen, 
Gij troetelt me al de pijn van 't hart 
En doet de vreugde 't wee vervangen. 
Gij voert de kindren aan mijn zij; 
Uw stem maakt elk vernoegd en blij... 
Hoe zou ik ooit uw waarde melden? 
Hoe ooit mijn dank u toegebragt? 
Neen! dit gaat boven mijne magt: 
God zelf moge u voor mij vergelden! 


en het gedicht Bij Napoleon Bonapartes Intogt binnen Amsterdam.

Waartoe dat loof, die bloemenkransen, 
Dat luid gejoel, die jubeldansen, 
Dat luchtdoorgalmend vreugdgejuich, 
Daar slavenketens om ons klinken, 
Daar zwaard en priem en moorddolk blinken, 
Bij 't aaklig schor geknars van 't schriklijkst foltertuig? 
 
Wie is hij, die, met lauwerblaadren 
Om 't hoofd geslingerd, fier komt naadren? 
Een Arengzeb? Een Attila? 
Wat Oceaan van strijdigheden! 
Het menschdom wordt in 't slijk vertreden, 
En galmt den voet, die 't trapt, een schaatrend loflied na! 

{==351==} {>>pagina-aanduiding<<}

Hoe laat ge, ô mensch, uw waarde krenken! 
Wat kromt ge u op eens Dwinglands wenken, 
Als waar 't een God in menschenschijn? 
Ga, ga dan ook voor tijgers knielen, 
Waar ze al, wat hen genaakt, ontzielen, 
En brieschen, klam van bloed, in Zaraas rampwoestijn! 
 
Of wijdt ge ook Koryneet uw galmen? 
Siert ge ook Prokrustes 't hoofd met palmen? 
‘Neen!’ schreeuwtge, ‘neen! hem treff' de dood!’ 
Doch zie: hij is ten troon gestegen: 
Reeds walmt de wierookgeur hem tegen; 
Nu is 't gedrocht een held en vleizucht noemt hem groot. 
 
Zoo kwist gij, met ontzinde handen, 
Aan 't schuim des menschdoms offeranden, 
En klatergoud bekoort uw ziel. 
Is dit uw Zeedlijkheid? Uw Orde? 
Dat dan 't Heelal weêr baiert worde, 
Of 't aardrijk voor den Staf eens wreevlen Noodlots kniel! 
 
Gij duldt dit, Gij, ô Opperst Wezen! 
Of is uw beeld uit waan gerezen? 
Hebt gij in waarheid geen bestaan? 
Is 't dwaas, een Albestuur te roemen? 
Is hij alleen een God te noemen, 
Die 't hoogst gezeteld is en 't al in boei mag slaan? 
 
Neen, God regeert! ... Zijn Alvermogen 
Heeft hem, hoe hooger opgetogen, 
Tot dies te zwaarder val gespaard. 
Al bieden hem miljoenen slaven, 
In 't stof gewenteld, offergaven, 
Eens zwelgt hem de afgrond in, tot heil en schrik der aard. 
 
Ja, blijf uw medemensch vertreden, 
Geweldnaar! ... Nog maar weinig schreden, 
En 't graf verslindt uw overschot. 
Wat dan, wat wordt er van uw luister? 
't Zinkt alles met u neêr in 't duister, 
En 't ersdeel van uw naam is 's werelds vloek en spot. 


Dan, genoeg, om hetgeen wij gezegd hebben te bewijzen.

{==352==} {>>pagina-aanduiding<<}

De ijver van den Heer wiselius is bijzonder groot. Na de aankondiging van de beide eerste Deelen, bevorens door ons gedaan, (want men moet deze onze beoordeeling der werken van bilderdijk, deszelfs Gade, feith, tollens, wiselius en van hall, die volgen zal, als één geheel beschouwen) werd ons een derde Deel gebragt. Wij herlazen daarin alles, wat wij te voren met genoegen gelezen hadden of vertoond zagen. Wij oordeelen den Walwais en Adelheid (*) hier eigenlijk wel niet te behooren, als hebbende met tooneelpoëzij weinig gemeen; echter waren wij, met die stuk nagenoeg onbekend zijnde, zeer verheugd, het hier gevonden te hebben; want dit spel is, wat houding en uitvoering betreft, zoo gelukkig, dat het ons en anderen niet alleen bijzonder behaagd en getroffen heeft, maar ook bij de vertooning zeer zeker uitnemende werking moet doen. Meer bekend waren ons de Hektor, uit het Fransch vertaald naar lucedelancival, en Polydorus (§), beide Treurspelen, het laatste oorspronkelijk. Wij missen tijd en plaats, dezelve, vooral het laatste, dat zeer veel voortreffelijks bevat, gelijk alle Treurspelen van onzen Dichter, op nieuw met verdiende aandacht gade te slaan, en hadden ook geen oogmerk om over dezelve uit te weiden. Genoeg is het, dat wij den Heer wiselius houden en vereeren voor een' onzer kundigste Dichters, die, bij de uitstekendste gaven van genie op den duur oefening en fijnen smaak voegende, en steeds een open oor leenende aan welgemeende raadgevingen, onder de beste Dichters zal gerekend worden. Hij gewenne zich vooral aan zachtheid, duidelijkheid en vloeibaarheid; krach ontbreekt hem niet. Wij wenschen hem hiertoe overwinst van
uitgespaarden tijd. Éénen raad houde hij ons ten beste. Zijne op zich genomene bezigheden zijn vele en van de allergewigtigste. Hij, vurig in lettermin en werkzaam van aard, offere niet te veel, niet te schielijk, op het altaar der Zanggodinnen. Hij toch heeft nimmer nood te zullen gerekend worden onder de zeer groote Luiaards, dat is zeer luije Grooten, die het korte des levens lang maken, niet door een werkzaam genot van het ware zout des levens, jagende naar eenen inderdaad welverdienden roem, maar door ondragelijke vadzigheid en verveling. Uit het voorbeeld van wiselius ziet men, wat

{==353==} {>>pagina-aanduiding<<}
fonds van kennis eene welgeoefende jeugd aanbrengt. Gegoede Kooplieden, en bovenal de Aanzienlijksten des Lands, gaven voorheen, meestal, zoo niet eene geleerde, ten minste eene geletterde opvoeding aan hunne kinderen. Thans wordt dit bij velen al te zeer verwaarloosd, en daardoor de jeugd onttrokken aan dien band van werkzaamheid, die daarna echtgenoot en vader aan het huisgezin behagelijk en nuttig verbindt. De letteroefeningen zijn voor alle hare beoefenaars, gelijk zij voor wiselius geweest en nog zijn, de geliefdste, de edelste uitspanningen, die in alle omstandigheden ons bijblijven, tot de beste brieven van aanbeveling verstrekken, den ouderdom en tegenspoed verkwikken, en aan een volgend geslacht (zoo wij hopen nog iets beter verlicht) iets meerder en edeler kunnen overbrengen, dan een' welklinkenden familienaam, of een', het zij dan ouden of wel nieuwen, altijd aan worm en weder onderhevigen, kostbaren brief van adeldom. Wij zijn nog zoo onnoozel, de ondeugd altijd laag, en den regtvaardigsten en besten tevens den edelsten te vinden, en kunnen maar niet vergeten het gezegde van thomas:

Le vice seul est bas; la vertu fait le rang, 
Et l' homme le plus juste est aussi le plus grand. 







De Regtvaardigheid van Karel den Stouten, Treurspel, door M. Westerman. Te Amsterdam, bij M. Westerman. 1818. In kl. 8vo. 72 Bl. f :-10-:

De Heer westerman waagt zich met dit stuk voor het eerst als Treurspeldichter op Neêrlands Zangberg. De bekende Anecdote van karel van Bourgondië, - de straf van reinoud, zijn' Stadhouder in Zeeland, ten zoen voor de misdaad, aan danveld gepleegd, dien hij had doen ter dood brengen, en zijne Gade, die hare eer voor zijn leven had opgeofferd, dus allerschandelijkst misleidde, - was zekerlijk een tragisch onderwerp. De Heer westerman heeft verkozen, van reinoud een' berouwhebbend' zondaar te maken; en dit komt ons voor, het belang zeer te verminderen. Immers - wanneer wij naar ons gevoel mogen oordeelen - verlangen wij nu niet meer naar de straf des weifelenden, jammerenden en in allen deele zwakken mans, die door eenen rudolf moet opgewonden en in de misdaad gehard

{==354==} {>>pagina-aanduiding<<}
worden. Ons medelijden wekt hij, meer dan onzen haat; maar een medelijden, 't welk geheel niet met achting gepaard gaat. Reinoud is dus geen tragisch karakter. Ware de Heer westerman hier met den geest van shakespeare doordrongen geweest, hij had gevoeld, dat zijn reinoud, zoo als die hier voorkomt, niet tot de duivelsche boosheid in staat was, die hij moet verrigt hebben; - hij had dus reinoud misschien ook wel wroegingen gegeven, maar zoo als macbeth ze had; vóór de daad. Na het schelmstuk had hij ze verstikt, en zich verhard in de boosheid. Dan hadden wij met afgrijzen op hem nedergezien, en de komst des wreekenden Hertogs toegejuicht. Het karakter van dezen ware dan - juist door het afstekende van gestrenge pligtsbetrachting bij baldadige schending der wetten - verhoogd geworden, en ook elizabeth's ongeluk had ons meer deelneming en jammer afgeperst. Nu, daarentegen, zien wij terstond, (want de daad is bij het begin des stuks reeds gepleegd) dat karel slechts komt om te wreken. De woorden:

't Zij dan zoo, hij worde danveld's wreker! 
Gewikkeld in een' drang van gruwzame euveldaân, 
Klaagt mij, sinds maanden reeds, 't ontrust geweten aan. 


Deze woorden, terstond in 't begin door reinoud uitgesproken, doen ons niet meer twijfelen aan den uitslag, en onze karige nieuwsgierigheid vraagt alleen: Hoe zal karel straffen? (*) - Wij zien het aanstootelijke niet, wanneer de Heer westerman ook danveld ten tooneele gevoerd, de worstelingen van elizabeth tusschen huwelijkstrouw en huwelijksliefde geschilderd, haar daardoor, zelfs bezwijkende, oneindig in ons belang had doen rijzen boven 't geen thans het enkele verhaal kan doen, en, door de personaadje van danveld zelv' in te voeren, reinoud's misdrijf als 't ware vergroot had. Voor de kieschheid kon daarom toch zeer wel gezorgd zijn. Nu vinden wij er bijna eene hardheid in, dat die reinoud, die zijn misdrijf zoo beklaagt, die op het punt staat zichzelven aan te geven, nu door den Hertog ge-
{==355==} {>>pagina-aanduiding<<}
dwongen wordt, eerst zijne hand met zijn geheel vermogen (*) aan elizabeth te geven, (die doet hij gaarne, in hope van eenige vergoeding daarmede te schenken) maar dan ook terstond wordt ter dood gebragt. Met dat al moet het zesde Tooneel des derden Bedrijfs, waarin elizabeth, voor den vergaderden stoet van 's Hertogs Raden en Ridders, om scheiding van den gehaten echt smeekt, en door het onverwachte doodvonnis van reinoud verrast (†) wordt, eene goede uitwerking op het tooneel doen; eene betere althans, dan het eerste Tooneel van dat
Bedrijf, waarin de kinderen van elizabeth opzettelijk ingevoerd schijnen, om haren zelfmoord te beletten. Het éénige, wat zij in 't geheele stuk zeggen, is: Ach! moeder, moeder! En de moeder wil zich ook daarvan laten aftrekken. Op het oogenblik, dat zij zich gaat doorsteken, roept zij hare kinderen tot zich, om haar, als 't ware, in haar opzet te stijven; en het is toch onvermijdelijk, dat deze haar nu in de armen vliegen: ook hoort zij naauwelijks hunne stem, of zij laat den dolk vallen. Dit strookt niet te wel met elkander: het laatste is gewis natuurlijk, doch minder het eerste.
Voor 't overige is een oorspronkelijk Treurspel eene zoo hagchelijke en moeijelijke onderneming, blijkens de tien, door het Instituut wel geprezene, maar toch afgekeurde, (waaronder toch stukken van Mevrouw bilderdijk en da costa waren) dat het in magnis voluisse sat est hier voornamelijk te passe komt. Zekerlijk heeft De Regtvaardigheid van Karel den Stouten ook zijne verdiensten: het karakter van den Hertog is zeer goed volgehouden, en geschiedkundig waar; elizabeth is eene aandoening wekkende, belangrijke personaadje; het vijfde Tooneel des eersten Bedrijfs, waarin zij danveld's dood verneemt, is zeer treffend, en doet de ware taal van den hartstogt hooren; en het komt ons voor, als heerschte hier ook eene betere versificatie, dan wel elders in het stuk.

Blijf, wilt gij naast zijn graf het uw' niet op zien delven. 


Beter: het uwe niet zien delven.

Dat naar een' aâmtogt hijgt, al te overkropt door smart. 



{==356==} {>>pagina-aanduiding<<}


Mevrouw! ik smeek u, spaar me. - Door jammer overladen. 



Dat alles wat ons beangst voor onze boosheid bukt. 



De stedehouder kome. - Wat vreugde zou 't mij baren. 


Deze drie regels zijn elk een voet te lang. Daartegen mogen wij ook andere, treffelijke verzen stellen, zoo als:

Hoor't gruwzaam wanbedrijf, en wil uw deernis wijden 
Aan een rampzaalge vrouw, die, smeltende in geween, 
Haar huwlijkstrouw verbrak, uit huwlijksliefde alleen. 


Wij wenschen, ondanks de gemaakte bedenkingen, dat de Heer westerman volharde, om in deze verhevene, doch moeijelijke loopbaan steeds meer naar volmaking te streven.





Redevoeringen over Onderwerpen uit de Natuurlijke Historie, voorgelezen in het Tweede Amsterdamsche Departement der Maatschappij Tot Nut van 't Algemeen. Door A.H. van Gelder, Leeraar bij de vereenigde Doopsgezinde Gemeente te Amsterdam. Iste Stuk, handelende over de Roofdieren; IIde Stuk, over de Planten- en Granen-etende Dieren. Te Amsterdam, bij J.C. Sepp en Zoon. 1816-18. In gr. 8vo. Te zamen 266 Bl. f 2-4-:

Het groote nut van zoodanige voorlezingen, en alzoo van bijeenkomsten, die tot dezelve aanleiding geven, en de bekwaamheid van den waardigen van gelder om regt onderhoudend en leerzaam te spreken, zal wel niemand bij het lezen dezer opstellen betwijfelen, al vond hij dan, wegens den aard der onderwerpen, grootendeels den titel van voorlezingen voor dezelve meer gepast dan dien van redevoeringen, als bij welke men misschien meerdere sieraden der kunst verwachten kon. En hoe gaarne wij voor ons zoodanige vergaderingen zouden bijwonen, en dezen spreker niet dan ongaarne verzuimen, zoo geeft ons toch de bedaarde lezing nog meer genoegen en nut, en wij verblijden ons, dat deze opstellen nu bestemd werden, en tot nadere herinnering en na-
{==357==} {>>pagina-aanduiding<<}
denken, en voor grooter publiek. Wij gelooven den redenaar gaarne, en de redevoeringen dragen er bewijs van, dat hij aan verzameling en zamenstelling nog al wat tijd en moeite besteed heeft; maar nu geeft hij dan ook zoodanige stukken, welke niemand vragen zal, waarom zij gedrukt werden, met aanwijzing der geraadpleegde schrijvers, en waar men verder te regt kan; terwijl verscheidene aanteekeningen, aan den voet der bladzijden, het een en ander uitbreiden, ophelderen en bevestigen. Beide de stukken beschouwen de dieren, in derzelver geaardheid, huishouding, dienst en nut voor den mensch, ten betooge van Gods wijsheid, magt en goedheid; en deze beoogde strekking houdt de redenaar onafgebroken vol, zoodat hij in het boek der natuur regt godsdienstig lezen doet.
Uit het tweede stuk, dat ons de werk- of wapentuigen der roofdieren doet kennen, hun ter voedselbejaging, of ook, omgekeerd, ter afwering of ontkoming van bedreigden moord, noodig, en hieraan de opmerking verbindt op de listen en kunstgrepen, door verscheidene derzelven te dien einde gebezigd, bepalen wij ons bij het opgeven van een paar bijzonderheden:
‘Wie zou vermoeden, dat een waterdruppel bij eenig levend schepsel een middel of werktuig van roofbejaging zou kunnen zijn? En evenwel zulk een is dat van zekeren visch. In de Oostindische binnenwateren, zoo als b.v. die bij Batavia, wordt een visch gevonden, (chaetodon rostratus, langsnuitige klipvisch) die door een' waterdruppel zijne prooi bemagtigt. Hij onthoudt zich gemeenlijk aan de oevers; en nu, eene vlieg of ander insekt op eene waterplant ziende zitten, spuit hij uit zijnen pijpaardigen, beenigen snuit een' enkelen waterdruppel, welke nimmer mist het insekt te raken en in het water te doen tuimelen, wanneer het straks den belager ten buit verstrekt.’
‘Het kunstige maaksel van de oogen der meeste insekten dient aan dezelve zoo wel tot hulpmiddel ter betere prooibejaging, voor zoo verre zij roovers zijn, als om het geduchte noodlot te ontgaan, van door verslindende vervolgers ter prooije gegrepen te worden. En ook hier moeten wij verbaasd staan van verwondering over zoo veel kunst en wijsheid, als door de hand des onbegrijpelijken Scheppers, in het zamenstel derzelven, is gewrocht. Immers de oogappels de-
{==358==} {>>pagina-aanduiding<<}
zer schepselen bestaan uit eene menigte van kleine ruitjes (facetten), in eene nette orde geplaatst, ieder voorzien van eene bijzondere gezigtzenuw, en derwijze, als ik het zoo noemen mag, geslepen, dat zij, bij hunne verschillende rigtingen, de lichtstralen, welke er op vallen, met de beelden der voorwerpen, welke er voor komen, inlaten. Verwonderlijk maaksel, zeker! Maar ook, verbazend getal! Verbazend, al ware slechts in zoo een' oogappel het honderdste gedeelte van het getal, dat oplettende waarneming verzekert geteld te hebben, aanwezig. Waarheen, toch, voert ons de verwondering, als ons de waarneming, door de pen van eenen leeuwenhoek, van eenen lyonet en anderen, verklaart, in de twee oogen van eenen hommel veertienduizend zulke ruitjes te hebben geteld - zesduizend tweehonderd-en-zesendertig in de oogappels van het kapelletje des zijdeworms - achtduizend tweehonderd in die van eene gemeene vlieg; en, om geene andere meer op te noemen, vijfentwintigduizend acht-en-tachtig in die van den rombout, of zoogenoemden puistebijter. Voorzeker, indien het scherpziende gezigt der waarnemers hier niet is misleid of bedrogen geworden, moeten wij verstomd staan van verbazing; terwijl wij geene woorden weten te vinden, om ons gevoel uit te drukken, noch weten, hoe wij best den lof des Scheppers zouden vermelden.’
De derde beschouwing van deze diersoort verdedigt het bestaan dezer schepselen, of liever de wijsheid en goedheid des Scheppers daarin; zijnde eene aanwijzing van het nut en den dienst, ja de noodzakelijkheid der roofdieren voor den mensch en geheel de geschapene natuur hier beneden. En na de overweging van het hier aangevoerde, over hetgeen ons de roofdieren zijn, in hun leven, door het bewaren van het evenwigt in het dierrijk, en van zuiverheid en welvaart in de groote huishouding der natuur, en, na hunnen dood, door hun vleesch als voedsel, en hunne huid, vacht en andere ligchaamsdeelen tot het een en ander gebruik, twijfelen wij geenszins, of de schrijver vindt algemeene toestemming, als hij dus besluit: ‘Bespiegelen wij de natuur slechts onbevooroordeeld, wij bevinden straks, dat, in hetgene wij eerst voor lakenswaardig hielden, en waarop wij meenden wel iets te zeggen te vinden, niets in het minste te berispen valt. Alles is vol wijsheid en goedheid. In alles en overal

{==359==} {>>pagina-aanduiding<<}
blinken grootheid en heerlijkheid uit, en eene onverbeterlijke inrigting kenmerkt alles als het voortbrengsel van de, in niets salende, krachtige hand der eeuwige Godheid.’
Op dezelfde onderhoudende wijze, in dezelfde orde, en vooral niet minder belangrijk, worden in het tweede stuk de planten- en granen-etende dieren in overweging genomen, en niet minder hier alles geleid tot het groote godsdienstige doel. Ruimer en rijker is hier het vak, maar daardoor dan ook de behandeling meer ineengedrongen. Wij houden het onnoodig, ook hier in bijzonderheden te treden, en meenen genoeg gezegd te hebben, om den lezer te verzekeren, dat deze opstellen zijnen weetlust in meer dan één opzigt zullen voldoen, maar verder ook uitlokken, om zich meerdere kennis te verzorgen van geheel de dierwereld, voor hem van zoo veel belang, en aan welke hij zoo naauw verbonden is. De mensch toch behoort tot beide de behandelde hoofdsoorten; hij is een roof- en een planten en granen-etend, en alzoo een alles etend dier, en daartoe zijn zijne maag, zijn gebit en zijne ingewanden volmaaktelijk geschikt. Dan, (dit heeft men reeds gevoeld, en het sprak ook van zelve) bij deze voorlezingen was het doel niet, den mensch zichzelven als zoodanig te doen opmerken en kennen, maar bepaaldelijk hem te doen opmerken en kennen de dieren buiten en beneden hem, die schepselen, over welke de Schepper hem met meerderheid en heerschappij heeft begiftigd. - Hoezeer is deze soort van onderhoudende lezing te verkiezen boven menige andere, met zooveel drift door jonge lieden niet zelden gezocht, en dan gedurig al wederom afgewisseld met soortgelijke, waardoor men in niets toch wijzer wordt, en waarbij tijdverlies en verwrongene verbeelding bij velen nog niet eens het éénige nadeel zijn! Mogt men deze en dergelijke opstellen boven zoo menigen, ook nog al goeden, roman kiezen! Pia vota, vreezen wij.


Het Ontwerp der Maatschappij van Weldadigheid toegepast op de Provincie Noord-Braband, bijzonder op de Stad en Meijerij van 's Hertogenbosch. Aldaar, bij H. Palier en Zoon. 1818. In gr. 8vo. 14 Bl. f :-4-:

De Landbouw, thans bij de Maatschappij van Weldadigheid zoo juist tot grondslag gelegd ter wering der armoede en bedelarij, en reeds aanvankelijk met den besten uitslag bekroond, geeft den ongenoemden Schrijver aanleiding, om ook dezen grondslag toepasselijk te maken op de Meijerij van 's Hertogenbosch, alwaar uitgebreide landstreken nog onbebouwd liggen en de landbouw weinig bloeit. De grond zelf is, bij goede behandeling en voorraad van mest, vruchtbaar; maar de toevoer van den laatsten met de kar is te kostbaar, vooral daar men ook onbebouwde heigronden tot bestaan daarbij be-
{==360==} {>>pagina-aanduiding<<}
hoeft. Het graven alzoo van kanalen, zoo als zulks meermalen bij de tijdelijke Gouvernementen te regt begrepen en ondernomen is, zoude, te gelijk met de afleiding van het dikwerf overstroomend Maaswater, volstrekt noodzakelijk zijn. De Schrijver draagt daartoe een Ontwerp voor, hetgeen zich door zijne eenvoudigheid en mindere kostbaarheid allerwegen aanprijst, en tot welks overweging en uitvoering wij met hem wenschen, dat ook de zorg der genoemde Maatschappij zich bij de eerste gelegenheid bepalen zal.


Il Discernitore giornale Letterario Italiano. Utrecht, 1818. Fascicolo primo e secundo. 8vo. 36 & 32 pag.

Met bijzonder genoegen vernemen wij dit nieuw verschijnsel der uitgave van een Italiaansch letterkundig Dagblad, onder den naam van Onderzoeker, waarvan twee stukjes in elke maand zullen uitgegeven worden, en waarvan de jaarlijksche kosten 12 of 13 gulden zullen bedragen. Het oogmerk is de berigtgeving wegens de voornaamste Italiaansche werken, die zoo in Italië als in andere landen worden uitgegeven, met betrekking tot wetenschap, kunst, handel en andere maatschappelijke belangen; terwijl de aandacht zich ook bijzonderlijk tot de muzijk bepaalt. Zoo vinden wij in deze eerste twee stukken een verslag wegens de uitgave der Reis langs de Barbarijsche Kusten, door f. pananti; wegens de nieuwe uitgave der Lusiade van camoens te Parijs 1817; wegens de Standbeelden van karel III en nelson te Napels en Londen, door canova en fluxman; wegens het op muzijk gebragte Melodrama: Torvaldo en Dorliska, door rossini; wegens de Gewoonten en Zeden van Italië, door j. baretti, en andere bijzonderheden meer, de fraaije kunsten betreffende, en tevens dienende tot smaakverlustiging; wordende ten slotte eenige handelberigten wegens Genua, Livorno enz. medegedeeld. Daar wij tot hiertoe van zulke mededeelingen verstoken waren, verheugen wij ons over dit letterkundig verschijnsel, welk allezins geschikt is om den smaak voor de Italiaansche taal en kunstvoortbrengselen te bevorderen, en wenschen den Uitgever zulk een gunstig vertier, dat hij zijne begonnene taak behoorlijk kan voortzetten. Welligt vindt dit Tijdschrift ook goeden bijval in Italië zelve, en zal daaruit de gelegenheid ontstaan, om
wederkeerig een en ander verslag wegens de Nederlandsche letterkunde, ten behoeve der Italianen, mede te deelen.






{==361==} {>>pagina-aanduiding<<}

Boekbeschouwing.

Achtste zestal Leerredenen, door J.H. van der Palm. Te Leyden, bij D. du Mortier en Zoon. 1818. In gr. 8vo. 216 Bl. f 1-12-:

Naar Jo. XVII:1b. schetst de eerste Leerrede in dezen bundel: Jezus lijden zijne verheerlijking. Is het in 't oog loopend, dat voor den natuurlijken mensch de bede des Zaligmakers, om door zijn lijden verheerlijkt te worden, ten einde door datzelve wederkeerig zijnen Vader te kunnen verheerlijken, toelichting van belang van noode heeft, zij wordt in deze Leerrede op eene voldoende wijze gevonden. Het is niet genoeg, de onschuld haar lijden te zien tegentreden zonder geklag, getroost en moedig; de bede beteekent ook niet: Vader, sterk uwen Zoon in die ure, opdat hij zich waardiglijk daarin gedrage, en aldus, hetgeen hem tot schande werd aangerekend, hem tot heerlijkheid gedije! In Jezus mond is alles geest en leven; het is dus zijn lijden zelf, hetgeen Hij zijne verheerlijking noemt. En het was dat, gelijk van der palm ons ook, door tegenstellende vergelijking met het lijden van aardsche onschuldigen, treffend aantoont, in eenen geheel anderen zin en hoogere mate, dan het zulks bij dezen immer zijn kan. Maar het was ook verheerlijking in eenen zin, waarin dit nooit van het lijden der onschuldige menschen kan gezegd worden, namelijk voor zoo ver het, schuldvergeving en verzoening met God aanbrengende, de verbastering der menschelijke natuur stuitte. En zoo verliest zich de verheerlijking des Zoons in de heerlijkheid des Vaders; want dat is verheerlijking des Vaders, wanneer zijne redelijke schepselen door kennis en deugd gelukkig worden, wanneer zij hunne eindelooze verpligting aan Hem gevoelen, wanneer het geloof hunne harten reinigt tot geheiligden wandel. ‘Waar

{==362==} {>>pagina-aanduiding<<}
goeds verrigt wordt, hier beneden,’ dus vaart van der palm voort, ‘waar daden van trouw, van deugd of grootmoedigheid gepleegd worden, waar de lijdende menschheid broederlijk wordt te hulp gekomen; het zijn alle vruchten van dat eenig offer, zonder 't welk de aarde, van God verstooten, reeds lang door de pest der zonde in eene hel zoude veranderd zijn!’ - In werken van van der palm hindert ook de minste in 't oog loopende onvolkomenheid; daarom houden wij het niet voor vitterije, aan te merken, dat, bl. 5, ‘Hij sprak het (gebed) uit in die eerbiedige houding en met die uitdrukking des gelaats, die eenen biddenden betamen,’ ons van Jezus te veel of te weinig gezegd voorkomt; terwijl ‘de traan der heiligste ontroering,’ die Joannes misschien bij het schijnsel der volle maan in de oogen van Jezus zag glinsteren, voor ons gevoel iets van alledaagsch schilderwerk had.
De tweede Preek is over de liefde tot Jezus, naar 1 Pet. I:8a. Zeer gegrond begint van der palm dezelve met aan te merken, dat nimmer eenig Leeraar datgene van zijne volgelingen heeft durven eischen, wat Jezus vorderde, namelijk liefde, liefde voor zich, en dat Jezus dus ook voor veel meer dan eenig ander Leeraar moet gehouden worden. Is de beschrijving van eene aandoening ten uiterste moeijelijk, van der palm heeft dit wel gevoeld, maar toch gegeven, wat ten aanzien der hooge aandoening: liefde tot Jezus, den onzigtbaren, mogelijk was. Al is die liefde gelijk aan eenen bliksemstraal, die de ziel opent voor kennis en genietingen, waar geen aardsch verstand of wereldlievend hart denkbeeld van heeft; al is zij, even als de liefde tot God, eene zucht; al is dus elke ontledende schildering van haar, hoe meesterlijk ook, te koud, en niet in staat haar regte wezen te vertegenwoordigen, - wij achten zoodanige schets, vooral zóó ontworpen als hier geschiedt, toch goed ter afwering van dweeperije, en ten einde hij, die liefde tot Jezus meent te bezitten, handleiding hebbe, om de natuur zijner aandoening te

{==363==} {>>pagina-aanduiding<<}
kunnen onderzoeken. Der liefde tot Jezus behoort, naar van der palm's opgave, het geloof ten grondslag te liggen, dat Hij leeft, niet alleen gelijk alle onze dooden leven, maar dat Hij leeft voor ons, en in eene voortdurende betrekking tot ons; en dan ontstaat zij door Hem te kennen in alle die betrekkingen, waarin Hij ons dierbaar is. Hij is ons vleesch en bloed deelachtig geworden, mensch, in wien zich de menschelijke waarde op het verhevenst vertoont. Ware het niet zoo, wij zouden die liefde niet voor Hem kunnen koesteren, die wij Hem nu mogen toedragen. (Welk eene juiste en vruchtbare gedachte!) Als het beeld des onzienlijken Gods, als eene zigtbare Godheid wandelde Hij onder de menschen rond, en wekt als zoodanig in ons op die eerbiedenis, welke het hoogste toppunt is van dat, wat menschen achting noemen, en zonder welke geene liefde kan bestaan. Maar die verhevenheid en Goddelijkheid is niet hinderlijk aan de uitstorting des harte voor Hem; want al de glans der heerlijkheid openbaarde zich in Hem, vol van genade en waarheid. Hij is onze allergrootste weldoener. In de opgaaf van de wijze, waarop die liefde zich openbaart, erkent van der palm, dat de innerlijke gewaarwordingen, welke uit dezelve voortvloeijen, onbeschrijfbaar zijn, en dat zij in daden zich moet openbaren. - Deze liefde tot Jezus is van veel belang, omdat zij in haar wezen dezelfde is als de liefde tot God. Bijzonder schoon vonden wij: ‘Onheil over dien, die den oneindigen Schepper en Verzorger aller dingen zou kunnen vergeten en verbannen uit zijn hart, om eenen ander boven Hem zijne genegenheid en trouwe op te dragen! Hem zal de verheerlijkte Jezus, in den dag zijner toekomst, niet voor den zijnen erkennen; Hij, die alles, wat Hij sprak en deed, sprak en deed in de gehoorzaamheid aan zijnen Vader. Maar in Hem zien wij den Vader, 's Vaders wijsheid, magt en liefde. Zijn leven is de helderste spiegel
van Gods deugden, en er is geene verlichting der kennis der heerlijkheid Gods, dan in het aangezigt van Je-
{==364==} {>>pagina-aanduiding<<}
zus Christus. Wilt gij weten, wat God het meest behaagt van alles, wat wij tot zijne eer verrigten kunnen; waaraan Hij zijn grootst en genadigst welgevallen verbonden heeft? het is, dat wij Jezus liefhebben! In geene andere betrekking, dan als vrienden van zijnen Zoon, kan Hij ons alles vergeven, en zijn vaderlijk hart en vaderlijk huis daar boven voor ons ontsluiten. Zoo onthouden wij dan aan den Vader niet de liefde, die wij schenken aan zijnen Zoon; maar wij schenken ze aan Hem, zoo, gelijk Hij ze meest van ons aannemen wil, gelijk Hij ze alleen van zondaren aannemen kan, en vervullen op de Gode betamendste, Gode behagelijkste wijze het eerste en grootste gebod: den Heere, uwen God, zult gij liefhebben, en Hem alleen dienen!’ De liefde tot Jezus stelt de gehoorzaamheid aan God, en de beantwoording aan onze bestemming en verpligting, in haar schoonst en beminnelijkst licht; zij moet de bron van onze heiligmaking wezen, en is onwankelbare hope op de zaligheid.
De derde Preek schetst Mozes grootheid als Volksbestuurder en Volksleeraar, naar Deut. VI:20-25. In de opgaaf van den zin en belangrijken inhoud der tekstwoorden proeven wij wederom geheel den vertrouweling des Oosterschen stijls, zoo geheel worden wij verplaatst op het tooneel, waarop Mozes dezelve heeft uitgesproken, en ingeleid in den zin der uitdrukkingen. De grootheid van Mozes, als Volksbestuurder en als Volksleeraar, wordt ons, als onmiskenbaar daarin doorstralende, door van der palm aangewezen. Er heerscht in, een uitstekende toon van belangstelling in de eer van jehovah en in het heil des volks, en zulks zonder eenig eigenbelang; want Mozes zou immers in persoon Kanaän niet binnentreden. Wijsheid en liefde zijn, zacht en bekoorlijk, in die grootheid van Mozes gemengd, die den aard van zijn volk kende, en het nu nog eens vermaant, gelijk een vader zijne kinderen, om zijn sterfbed heen verzameld, doet. Op vele en onderscheidene wijzen worden de leeringen herhaald en inge-
{==365==} {>>pagina-aanduiding<<}
scherpt, of het gebeuren mogt, zoo de eene haar doel gemist had, dat de andere nog ingang vond, en sommigen door deze, anderen door andere voorstellingen mogten getroffen worden. De form des voorstels is eene zamenspraak tusschen eenen vader en zijnen zoon, kinderlijk eenvoudig, vaderlijk hartelijk; en in den stijl zelf, waarin dit huisselijk gesprek is opgesteld, heerscht die natuurlijkheid, die gemeenzaamheid, die eenvoudigheid, dat het is, alsof Mozes zulk een gesprek had afgeluisterd.
De vierde Leerrede handelt, naar Gen. XLVIII:7, over het aandenken aan dierbare afgestorvenen. ‘Een oud, stervend man gedenkt met zeer aandoenlijke uitdrukking aan eene dierbare huisvrouw, veertig jaren geleden hem door den dood ontrukt, maar in dien langen tijd door hem nog niet vergeten; en spreekt van haar tot een' geliefden zoon, een kind dier zelfde moeder; spreekt van haar sterven, en van de plaats, waar zij begraven ligt; en wordt onder het spreken zoo door zijne aandoeningen overmeesterd, dat hij zijne rede niet ten einde kan brengen!’ - Na dezen korten en schoonen overgang, wordt er een geschiedkundig oog op Jakob, het treurig voorval, door hem vermeld, en op de gewaarwordingen zijner ziele gevestigd; de beschouwing van het aandenken aan dierbare afgestorvenen volgt dan natuurlijk, en wordt voorgesteld als betamelijk: wij mogen het niet doen verflaauwen; de menschelijkheid vordert het; het is eene bron van dankbaarheid en onderwerping aan, en van vereeniging met God: maar onze natuurlijke gevoeligheid moet gematigd, bestuurd en geheiligd worden.
Paulus bekeering is de inhoud der vijfde Leerrede, naar Hand. IX:1-9. Terwijl aan het belangrijk voorval het noodige licht wordt bijgezet, onthoudt zich de Hoogleeraar van beslissing ten aanzien van het twijfelachtige, b.v. de natuur van het licht, dat Paulus omscheen, en of hij in letterlijken zin den Heer gezien heeft. De gebeurtenis zelve, ondertusschen, wordt in

{==366==} {>>pagina-aanduiding<<}
verband beschouwd met alle de wegen der Goddelijke Voorzienigheid, tot vestiging van het Rijk zijns Zoons op aarde, en daarin aangewezen, dat het Christendom waarlijk uit God, en het werk van God is. - Toen de Apostelen door het lot hun twaalftal hadden aangevuld, wisten zij niet, welk een Apostel er nog ontbrak; God wist het, en wist hem te vinden. Toen de gemeente van Jezus toenam, scheen het Christendom zoo diep geworteld, dat het aan zijne eigene krachten konde worden overgelaten; Gods gedachten waren anders. Eene ontzettende vervolging staat er op. Paulus schijnt de man, geschikt om deze geestdrift des volks zich ten nutte te maken - een licht, eene stem van den hemel, en die steun is den vervolgeren ontrukt, dat zwaard is tegen henzelven gekeerd. Dat Paulus niet vroeger bekeerd werd, was, om zijne bekeering te treffender, te overtuigender, en voor de eer des Evangelies te luisterrijker te maken. - De bijzonderheden, uit het verhaal nog wat breeder opgehaald, zijn van eenen ongemeen leerrij ken aard.
Paulus vorming en wijding tot het Apostelschap, is het onderwerp der zesde Leerrede. Tekst Hand. IX:10-22. Deze Preek is het vervolg der voorafgaande, De Hoogleeraar vond de stof te rijk, om er eenige hoofdstelling uit af te leiden, en voorts in te deelen, gelijk gewoonlijk in leerredenen geschiedt. Hij plaatst dus zijne hoorders slechts op een zeker standpunt, om vandaar met hen het geheel te overzien, onder de natuurlijke leiding van den tekst, in welken hij vindt: de roeping, vorming en wijding van Paulus tot het Apostelschap, op eene voor hem vertroostende en heugelijke, voor den dienst des Evangelies heilzame, en Gode betamende wijze.
Ook dit zestal (en wij hebben noch behoeven eene hoogere lofspraak) is van der palm volkomen waardig.






{==367==} {>>pagina-aanduiding<<}

E.A. Borgeri Disputatio de historia pragmatica. Editio altera. Accedit Oratio de historiae doctore, Providentiae Divinae administro. Hagae comitum, apud Viduam J. Allart et Soc. 1818. 8vo. maj. VIII et 120 pagg. f 2-:-:

Met de vereenigde uitgave der twee in den titel opgegevene stukken heeft de Heer borger aan velen eenen aangenamen dienst bewezen. Het eerste is zijne, door de Hollandsche Maatschappij der Wetenschappen te Haarlem in den jare 1815 bekroonde Prijsverhandeling; het andere zijne Intreêrede, bij gelegenheid van den overgang uit de theologische tot de litterarische Faculteit te Leiden den 27 Sept. 1817 gehouden, over den Leeraar der Geschiedenis, beschouwd als een Dienaar der Goddelijke Voorzienigheid. De Verhandeling was reeds in het eerste Deel der Letter- en Oudheidkundige Verhandelingen van de bovengenoemde Maatschappij gedrukt. De Redevoering heeft hare natuurlijke plaats in de Jaarboeken der Leidsche Hoogeschool, over 1817-18. Dan, behalve dat niet ieder, die beide zou begeeren te hebben, in de gelegenheid is, om beide die groote werken te krijgen of zich aan te schaffen, zullen ook zij, die zich in die gelegenheid bevinden, gaarne die twee stukken bijeen hebben, welke uit hoofde van hun onderwerp in eene belangrijke betrekking tot elkander staan, en wier afzonderlijke uitgaaf zich, zelfs door den ongemeen fraaijen druk, op de uitlokkendste wijze aanbeveelt.
Van de Verhandeling, welke de eerste plaats beslaat, behoeven wij niets te zeggen, dewijl er in ons Maandschrift over 1817 alreeds verslag van gedaan is. Ook zullen wij ons niet ophouden met de lezenswaardige Voorrede, welke gedeeltelijk, en voor zoo verre de Verhandeling betreft, nieuw is; zijnde overigens eene herhaling van de Voorrede bij de uitgaaf der Redevoering in

{==368==} {>>pagina-aanduiding<<}
de Akademische Jaarboeken. Wij bepalen ons derhalve alleen tot de Redevoering zelve. Derzelver titel heeft iets oorspronkelijks en iets vreemds en zonderlings, hetwelk de nieuwsgierigheid uitlokt. Wij hebben dien, letterlijk vertaald, boven opgegeven, en meenen denzelven juist uitgedrukt te hebben. De Redenaar heeft willen zeggen: dat er eene Goddelijke Voorzienigheid is; en dat, hoe dezelve zij, wat zij bedoele, en naar welke wetten en verordeningen zij het menschdom besture, dit alles het best en duidelijkst door den Leeraar der Geschiedenis verklaard wordt. De Redenaar had ook het woord prediker, verkondiger tot den titel kunnen gebruiken; en dit ware gewoner en algemeen duidelijker geweest: maar hij verkoos het woord dienaar, omdat diodorus siculus het in 't begin zijner Historiën gebezigd heeft. Het komt aldaar in dezen zin voor: dat de Geschiedschrijvers al hun best gedaan hebben, om de menschen, die, hoe zeer door de banden der natuur aan elkander verbonden, door tijden en plaatsen van elkander afgescheiden zijn, tot eene en dezelfde gelijkvormigheid van natuur terug te brengen, even alsof zij zekere dienaars der Goddelijke Voorzienigheid, dat is, hare medehelpers of plaatsbekleeders waren. Deze verhevene en schoonklinkende benaming gebruikt nu onze Redenaar op zijne wijze. - Wat de keus der stof zelve, door dezen titel aangeduid, betreft; wij kunnen niet anders, dan dezelve volkomen billijken in iemand, die, tot de Godgeleerde Faculteit behoord hebbende, het behandelen van een der hoofdvakken van het Letterkundig onderwijs, hetwelk hij openlijk aanvaardde, uit een godsdienstig oogpunt heeft willen beschouwen, en dus zijne oude standplaats, bij die gelegenheid, openlijk, als 't ware, vereerd heeft. Intusschen hebben wij in deze Redevoering, die van het begin tot het einde getuigt, hoe uitmuntend de man ook tot
zijnen nieuwen leerstoel geschikt is, slechts een gedeelte van hetgeen de titel belooft; namelijk, dat er een Goddelijk bestuur is over de menschelijke zaken; en schoon hij deze al-
{==369==} {>>pagina-aanduiding<<}
gemeen erkende en dikwerf behandelde waarheid op eene nieuwe en treffende wijze beschouwt, als gegrond op den natuurlijken aanleg der menschen, is het echter zeer te bejammeren, dat hij het voornaamste gedeelte, over de pligten van een' Leeraar der Geschiedenis, om dat Goddelijk bestuur op te merken en aan te toonen, niet tevens opzettelijk behandeld hebbe. Waarom heeft zijn Hooggel. dan niet liever wat korter van zichzelven gesproken in zijne inleiding, hoe schoon en gepast die uitweiding ook zijn moge? Waarom niet liever vele denkbeelden wat minder uitvoerig ontwikkeld, of in het tweede gedeelte met de noodige veranderingen ingevlochten? In het eerst was het, blijkens de Voorrede, bl. VII, 's mans voornemen, de Redevoering bij de uitgave volledig te maken: dan, de werkzaamheden van zijnen nieuwen post lieten hem hiertoe geen' tijd over, en zoo ook zou de Redevoering te groot geworden zijn. Wij wenschen, dat hij, op zijne beurt de Rectorale waardigheid bekleedende, bij het nederleggen derzelve zijne taak volvoere. Moeijelijk, zeer moeijelijk is dezelve voorzeker; daar het bestuur der Goddelijke Voorzienigheid over volken en menschen veel duisters en raadselachtigs heeft, en het geenen sterveling vergund is, alle derzelver wegen en oogmerken te doorgronden en te beoordeelen. Dan, wat hierin de pligt zij van eenen Leeraar der Geschiedenis, en in hoe verre hij denzelven kunne en moge uitoefenen; deze gewigtige vraag zouden wij gaarne behandeld zien van iemand, die tevens een opgeklaard Godgeleerde en een wijsgeerig Letterkundige is, - van eenen man, met één woord, als borger.





Wijsgeerige Gronden, door W.E. de Perponcher. Te Utrecht, bij J. van Schoonhoven. In gr. 8vo. IV en 275 Bl. f 2-4-:

Telkens, wanneer ons eene nieuwe lettervrucht van den voortreffelijken de perponcher onder het oog

{==370==} {>>pagina-aanduiding<<}
komt, blinkt ons het beeld van den ouden cato voor den geest, niet van den stuggen, hatelijken schreeuwer om Carthago's verwoesting, maar van dien idealen cato, dien ons cicero, in zijn gouden boekje van dezen naam, afschetst. Ook van den Heer de perponcher mogen wij vragen: Num hunc coëgit in suis studiis obtumescere senectus? ac non studiorum agitatio vitae aequalis fuit? Dit laatste mogen wij althans hopen, en, in zoo verre wij de frischheid zijner voortbrengselen bij zijne hooge jaren beschouwen, ook verwachten (*). Ook het volgende, wegens cato's ongemeene werkzaamheid, (hetgeen men in het 8ste Hoofdstuk van den Cato Major kan nalezen) past zoo uitnemend op onzen grijzen Letterheld, alsof het opzettelijk van hem gezegd ware. Dat ook zijn ‘ouderdom niet traag en kwijnend, maar werkzaam en onophoudelijk bezig en vruchtbaar is in iets voort te brengen, namelijk van 't geen in vroegeren leeftijd altijd zijn lust was,’ daarvan getuigen zoo vele zijner geschriften, in de laatste jaren uitgegeven; daarvan getuigen ook nu weder deze Wijsgeerige Gronden. Men verwachte hier geen dor en moeijelijk betoog, alleen door ingewijden te verstaan: het zijn duidelijke grondstellingen, tot welker bevatting ieder eenigzins beschaafd verstand den toegang heeft, beginnende van de allereenvoudigste denkbeelden, en opklimmende tot de groote waarheden van het bestaan van God en de onsterfelijkheid der ziele; terwijl de beschouwing der begrippen (of denkvormen) van Natuur, Ruimte en Tijd het werkje besluiten.
Wij moeten dus hier geen wijsgeerig leerstelsel zoeken: het boek heeft eenige overeenkomst met plattner's philosophische Aphorismen; doch is minder uitvoerig, en op geene zoo ruime schaal aangelegd. Overal blinkt de godsdienstige geest van den man uit, die

{==371==} {>>pagina-aanduiding<<}
in de Natuur zoo wel als in zijnen eigen' Geest steeds de eerste Oorzaak, den Vader van alles, ziet. Het begin, uit bovennatuurkundige bepalingen bestaande, heeft natuurlijk die bevalligheid, ja welsprekendheid niet, en kan ze niet hebben, welke wij in den Heer de perponcher, waar zulks te passe komt, zoo menigmaal opmerken. Maar zoodra hij de gronden gelegd, en denkbeelden, hoedanigheden, geslachten, soorten, zinbepalingen, verdeelingen, voorstellen, redeneringen omschreven heeft, (de orde zou, naar ons inzien, eenigzins beter hebben kunnen zijn) neemt hij de eerste gelegenheid waar, om het Heelal in een gedrongen, maar keurig en krachtig tafereel voor te stellen, hetwelk wij gaarne zouden mededeelen, zoo het voor ons bestek niet te groot ware. Van dit groote Geheel, nu, moeten onze denkbeelden het getrouwe afbeeldsel zijn, en mede, gelijk de Wereld, in een harmonisch verband staan. Dit baant den overgang tot de sluitredenen; de onderscheidene beteekenissen van het woord waarheid, (metaphysisch, zedelijk, en logisch;) waarop dan ook de dwaling, de drogreden onderzocht worden, alsmede de bronnen der kennis, de axioma's of grondwaarheden, en 't geen men door het gezond verstand daaruit afleiden kan, en de ondervinding, (aanschouwing en vergelijkende beoefening.) Onderscheiden is ook de zekerheid, die ons de Redeneerkunde, de Geschiedenis, de Natuur- en Uitlegkunde bieden, en in dit alles moet men meer of min op waarschijnlijkheden afgaan. - Nu gaat de Schrijver over van, zoo als hij zegt, bijzondere zaken, denkbeelden en waarheden, (het komt ons echter voor, dat
het boven opgenoemde tot de algemeene begrippen behoort) om tot afgetrokkene en algemeene over te gaan. En thans volgt, als voorbeeld, eene zeer levendige beschouwing van eenen, over het venster des Schrijvers staanden, wilden kastanjeboom, (die ons de schoone beschrijving van den aardbeziestruik bij bernardin de st. pierre herinnert) om een denkbeeld te geven van individu en soort; ver-
{==372==} {>>pagina-aanduiding<<}
volgens ook van het geslacht der boomen, en het Rijk der gewassen. Dan, nog hooger, tot alle voortbrengselen der aarde, de aarde met haren dampkring, de heren des Hemels, het Heelal, en deszelfs grooten Formeerder. Hier vinden wij die zelfde bekoorlijke voordragt weder, welke vooral bij voorwerpen van dezen aard onzen Schrijver zoo eigen is. Hooren wij hem. ‘Deezen (de keten der waarheden) tot zijnen leidraad neemende, klimt hij beurtlings op van 't mos der heiden, tot de cederen des libanons; van den wurm die voor zijne voeten kruipt, tot den arend, die zijne vlugt, tot boven de wolken naar de etherische gewesten stuurt; van den mensch, die zijne verwondering stamelt, tot den Aarts Engel die den lof des Allerhoogsten in hemelsche melodien aanheft. Dan aanschouwt hij van verre den Troon der Oppermajesteit, met alle de Heiren der Engelen, Seraphijnen, Aarts-Engelen en andere verheevene Natuuren, omringd. Vervolgens zijn oog neerwaards slaande, doorloopt hij de Melkwegen, de Nevelvlakken, naauwlijks zigtbaar voor ons oog, schoon uit millioenen van zonnen- en waereldstelzels bestaande, en onder dewelken onze aardbol als een stofje aan de weegschale verdwijnt; en evenwel voor ons het groot Toneel der wonderen is. Daar tog blinkt met zagten lieflijken glans dat azuur gewelf, dat over onze hoofden uitgespannen staat, als eene tent, wier beurtlings open en toeschuivende gordijnen, de vrolijk geschakeerde wolken zijn. Onder
dezelven breiden zig de schoone velden uit, met bloemen, gras en wouden overdekt; de valeien door beeken gedrenkt, door dauw en regen bevrugt, in wier beluwden schoot, de boomgaard bloeit, de kudden in de weligste beemden grazen; terwijl op de akkers het golvend graan, onder de koesterende zonnestraalen, rijpt. - Ondertusschen verheffen zig aan de kimmen die hooge Rotsen en Bergkeetenen, uit wier gekloofde wanden en kruinen, de schitterende waterval en bruischende bergstroom neer storten, tot drenking der geheele landstreek; in dewelke

{==373==} {>>pagina-aanduiding<<}
de vogelen ons vervrolijken door hun lieflijk kwinkeleerend gezang; daar wij, onder de viervoetige dieren, de metgezellen van onzen arbeid en onze vermaaken vinden; terwijl de visschen zoo meenigvuldig weemelende in zeeën, meeren en rivieren, onze tafels met eene vermeerdering van afwisselende spijzen dekken; en eindelijk de microscopische diertjes, in hunne steeds zig verkleinende waereld, ons even zoo veele wonderen aanbieden; als de Heiren des Hemels in die wijduitgestrekte ruimten, voor dewelken de stoutste verbeeldingskragt verbijsterd staat.’ - Hoe schoon, echter, deze beschrijving ook zij, wij kunnen niet ontveinzen, dat hetzelfde reeds grootendeels op bl. 21-23 gezegd was. Op de natuurbeschouwing moet de beschouwing van onzen eigen' geest volgen, daar in dezen toch eigenlijk de voorwerpen der buiten wereld zich spiegelen. Nu worden ons eenige axioma's voorgesteld, zoo als de onmogelijkheid van bestaan en niet bestaan te gelijk, de oorzakelijkheid, en, vandaar afgeleid, de oorzaak der Wereld uit een verstandelijk Wezen. Zeer fraai betoogt de Schrijver uit de eenheid van het Heelal ook de noodzakelijkheid der eenheid van hare Oorzaak, en treedt hier in eenige natuurkundige bijzonderheden. Van het physicotheologisch betoog worden wij tot het bovennatuurkundige (de noodzakelijkheid van het Opperwezen) opgeleid; vandaar ontleent de Schrijver bewijzen voor Gods eigenschappen, en vindt, bij het vermelden zijner goedheid, ongezochte gelegenheid tot aandrang van zijn lievelingsstelsel, de eindelijke herstelling aller dingen, als de eenig mogelijke oplossing van het raadsel des zedelijken kwaads onder eenen God, die de Liefde zelve is. - Na deze verrukkende beschouwing des Algemeenen Vaders gaan wij over tot die van ons zelve, dat is, van ons eigenlijk Ik, van onze ziel. Hare eenheid en onstoffelijkheid worden aardig met het voorbeeld van eenen Concertmeester
opgehelderd, (wij kunnen niet zeggen betoogd;) en ten bewijze dient eene andere redenering, uit de oogenblikkelijke werking van verstand en wil

{==374==} {>>pagina-aanduiding<<}
ontleend, door den Schrijver ten jare 1761-63 uit zijnen Leermeester castillon verstaan. Op de onstoffelijkheid wordt, volgens de gewone manier, de onsterfelijkheid gegrond; doch eene onsterfelijkheid, die afhangt van den wil des Hoogsten Wezens: een wil, die hier wel met hooge waarschijnlijkheid gegist, doch nimmer stellig geweten kan worden, zonder eene Openbaring van dat Wezen zelve. De Heer de perponcher ziet zich dus genoodzaakt, om hier voor een oogenblik den Bijbel de taal der Rede te doen vervangen. (Voor 't overige is de optelling der waarschijnlijkheden voor de onsterfelijkheid uit de Rede, bl. 169-176, weder zeer welsprekend, met kracht en gevoel geschreven.) Uitvoerig worden nu de aandoeningen en hartstogten der ziele geschilderd. Het moeijelijk te bepalen verschil tusschen Verstand en Rede vinden wij ook hier niet voldoende opgegeven. ‘De Reede,’ zegt de Schrijver, bl. 183, ‘gaat eenen stap verder. Wijs, gemaatigd, bedagtsaam, in alles den vorm der sluitreedenen volgende, zoekt zij, uit bekende waarheden, anderen nog onbekende waarheden afteleiden; of de reeds ontdekte en betoogde, door nader bewijs, tot volle baarblijklijkheid, te brengen.’ Maar is dit niet ook het werk des verstands? Op de bepaling van vernuft (bl. 182) zouden wij ook nog al iets aan te merken hebben. Het komt ons voor, in onze taal, zeer na met geestigheid verwant te zijn, en de overeenkomst, gelijk scherpzinnigheid het onderscheid, der dingen te doen zien. Maar zeer fraai zijn de definitiën van smaak, genie en wijsheid. Nog meer beviel ons echter de echt zielkundige afleiding van de zedelijke eigenschappen der ziel uit elkander. De Schrijver neemt de stelling van
aristoteles aan, dat iedere deugd het midden is tusschen twee ondeugden, hetwelk wel bij zeer vele, doch niet in alle gevallen doorgaat, zoo als die Wijsgeer zelf erkende. Veel goeds en menschkundigs wordt hier omtrent die stoffe gezegd, en de godsdienstige Schrij-
{==375==} {>>pagina-aanduiding<<}
ver maakt op nieuw zijne redeneringen dienstbaar aan het Evangelie der Genade en der Liefde.
Hier was, naar ons inzien, het slot des werks. Maar de Schrijver heeft goedgevonden, nog eens op zijne treden terug te keeren, om het laatste gedeelte van zijn boek te wijden aan eene beschouwing van het woord Natuur, (waaronder hij ‘het samenstel van alle de aardsche weezens, zoo als die bestonden, in hunnen oorspronklijken staat, komende, uit hunnes Scheppers hand,’ of, in een' anderen zin, de hoedanigheden en krachten van ieder bijzonder wezen verstaat) der Ruimte, (bij hem slechts opene plaats, ontbering, gaping of afstand, geen denkvorm, zoo als bij kant) van den Tijd, (of achtereenvolgende voortduring, misschien alleen voor het tegenwoordige bestaan der menschen geschikt) Tegenwoordigheid (op de ziel alleen toepasselijk) en Toeval (een onding), eindelijk Natuurkunde en Overnatuurkunde.
Uit het gezegde zal de echte waarde van dit kleine, maar zaakrijke geschrift genoegzaam blijken. Het is jammer, dat de orde daarin niet een weinig geleidelijker is.


Beroeping op de onderzoekende Geleerden der Negentiende Eeuw van het vonnis, door hunne voorgangers tegen het Dierlijk Magnetismus geveld; en Verhaal van het laatste gedeelte der geneeskundige behandling van den jongen Hebert, door A.M.J. Chassinet de Puységur, gewezen Generaal Officier der Artillerie. Uit het Fransch vertaald, door Jonkheer W. Baron van G..... In 's Hertogenbosch, bij D. Noman en Zoon. 1818. In gr. 8vo. XXIV, 314 Bl. f 2-8-:



{==376==} {>>pagina-aanduiding<<}

Over en tegen het Dierlijk Magnetismus, in deszelfs thans heerschende gestalte. Naar het Hoogduitsch van Dr. C.H. Pfaff, gewoon Hoogleeraar in de Genees- en Scheikunde op de Universiteit te Kiel. Te Rotterdam, bij Arbon en Krap. 1818. In gr. 8vo. f 1-10-:

Wij vereenigen de beschouwing dezer beide werkjes, niet alleen omdat zij beide loopen over een onderwerp, waarvan men hoe langer hoe minder weet, wat te maken; niet alleen omdat zij dit onderwerp uit een zeer verschillend oogpunt beschouwen, en derzelver vergelijking dus niet dan voordeelig kan zijn voor de juiste kennis en waardering der zaak; maar vooral, omdat het eerste eene niet ongewigtige bijdrage is tot het laatste, eene menigte bewijzen opleverende tot de hoofdstelling van den Heer pfaff, dat de manier, waarop het Dierlijk Magnetismus wordt uitgeoefend, niet zeer geschikt is, om op de waarnemingen, die er gedaan, en de proeven, die er genomen worden, een groot vertrouwen te doen stellen; dat de wonderbaarlijke verschijnselen, welke men ziet gebeuren, meer wantrouwen in het onderzoeken, meer omzigtigheid in het beoordeelen van derzelver waarheid hadden moeten inboezemen; waartoe intusschen het geloof, dat hoofdvereischte in den magnetiseerder, een bijna onverwinnelijke hinderpaal is (*).
Het werkje van de puységur, een der voornaamste Apostels van het Dierlijk Magnetismus, is in stukjes uitgekomen, en tot het laatste stukje de titel vooral betrekkelijk, welken men nu aan het geheele boek gegeven heeft: immers bevat hetzelve niet een verhaal van

{==377==} {>>pagina-aanduiding<<}
het laatste gedeelte der behandeling van den jongen hebert, maar van de geheele behandeling, van den aanvang tot het einde. Het dagverhaal dier behandeling wordt voorafgegaan, telkens afgebroken en besloten met meer algemeene aanmerkingen over de waarheid en den aard van het Dierlijk Magnetismus, zoo wel van den Schrijver, als van anderen. Op die aanmerkingen zal waarschijnlijk zien dat gedeelte van den titel: beroeping op de onderzoekende Geleerden der XlXde Eeuw enz., waardoor dit boek natuurlijk eene meer algemeene belangstelling moest winnen. Wij hadden dan ook in hetzelve voor 't minst eene wederlegging verwacht van de bedenkingen, in 't laatst der vorige eeuw tegen het Magnetismus te berde gebragt, of een nader betoog van deszelfs wezenlijkheid. Wij vinden evenwel niets dan de geschiedenis van een jongetje van 12½ jaar, dat, ten gevolge, zoo men meende, van eene heelkundige kunstbewerking aan het hoofd, zeer leed aan gebrek van geheugen, aanvallen van waanzinnigheid, in welke hij allerlei baldadigheden bedreef, en aan hevige zenuwtoevallen. Dit kind werd, een' geruimen tijd, door de inspanning van den wil alleen, zonder eigenlijke betasting, behalve nu en dan eene enkele aanraking, gemagnetiseerd, met dit gevolg, dat het in den staat van magnetisch slaapwandelen kwam, de oorzaak zijner kwaal opgaf, als in verlies van hersenen bestaande, verzekerende, dat hij nooit in staat zou zijn iets te doen, waartoe sterke inspanning van het hoofd noodig was, steeds aan gebrek van geheugen zoude blijven lijden, maar daarentegen genezen worden van zijne toevallen en waanzinnigheid, waartoe hij dan ook de handelwijze, die men met hem volgen moest, en de geneesmiddelen, die hij moest gebruiken, opgaf, leerende onder anderen, dat het scammoneum geen purgeermiddel is, maar de jalap wel, enz. In 't bijzonder moet hij ten bewijze strekken der sterkte van het magnetisch rapport, waarvan
vele voorbeelden worden opgegeven, en onder anderen de nadeelige invloed, dien

{==378==} {>>pagina-aanduiding<<}
hij had op de magnetische behandeling eener andere, aan hevige zenuwtoevallen en beginselen van verstandsverbijstering lijdende, persoon. Anders vinden wij zoo zeer geene verhalen van zulk een bijzonder sterk rapport, of verzien in ruimte en tijd, als wij bij andere, vooral Duitsche, magnetiseerders aantreffen.
Zeker bevat dit boek het verhaal van belangrijke daadzaken, ten minste belangrijk voor dezulken, welke met het Dierlijk Magnetismus zijn vooringenomen. Maar zij, die hun oordeel nog eenigzins vrij hebben, al zijn zij dan ook vrienden en voorstanders van hetzelve, zullen voorzeker met deze beroeping weinig gediend zijn, en 't ons toegeven, dat hunne zaak in de puységur een' slechten advocaat getroffen heeft. Zeer duidelijke begrippen schijnen dezen man niet te beurt gevallen te zijn. Hij begrijpt, b.v., bl. 188, dat de oorzaak van het Magnetismus hem bekend moet zijn, wijl zij in hem is en wijl hij haar gebruikt en in werking brengt; een weinig lager beweert hij, dat die hem bekende oorzaak is de vrijwillige daad zijner gedachten; en daaruit trekt hij, nog een weinig lager, het besluit, dat eene groote, eeuwige en oppermagtige gedachte, in één woord God, de oorzaak van alle magnetische verschijnselen in den mensch is. Dit vastgesteld hebbende, vindt hij, bl. 213-219, de grootste overeenkomst tusschen het dierlijk en mineralisch Magnetismus, zoodat hij zelfs eenheid der stoffelijke oorzaak, die dezelve voortbrengt, aanneemt, (bl. 218.) en op vele plaatsen spreekt van den magneet in den mensch. Hiermede nog niet te vreden, deelt hij ons nog de verklaring van zekeren Heer de barbançois (buiten twijfel van Duitsche Schrijvers ontleend) mede, volgens welke de oorzaak van het Dierlijk Magnetismus gelegen zoude zijn in een fluide organique, en waarbij dan alle de verschijnselen van het slaapwaken geheel uit de leer van de zenuwvloeistof en zenuwdampkring, de twee zenuwstelsels in den mensch, het vermogen van den wil op die stelsels, enz. verklaard worden. Zeker

{==379==} {>>pagina-aanduiding<<}
had hij, bij de opgave, de ontwikkeling en het betoog dier verschillende theoriën, welke hij, waar hij er over spreekt, allen als waar schijnt aan te nemen, vergeten, dat hij, bl. XIII der Inleiding, verklaard had, dat het Magnetismus niets anders is, dan de aantrekkingskracht van newton, en zoo doende zijne ontdekking, zoo als hij 't noemt, onder de schutshoede stelt van dien beroemden naam. Zoo worden dan de aantrekkingskracht van newton, onze eigen gedachte en wil, God, en het levensbeginsel, beurtelings, als de hoofdoorzaak van het Magnetismus begroet. Valt ons dit wat moeijelijk om te begrijpen, het is, volgens de verklaring van de puységur, waarmede hij op zijn werk de kroon zet, omdat wij Ideologen zijn en geen Natuurkundigen; dat is, (hebben wij den Schrijver wél gevat) omdat wij niet alles voor goede munt opnemen, wat men ons onder den neus duwt.
Kunnen wij nu een hoofd, waarin zulke voorstellingen huizen, bekwaam achten, om dubbelzinnige verschijnselen behoorlijk waar te nemen en te beoordeelen? Kunnen wij hem vertrouwen, wanneer wij telkens blijken van onoplettendheid en van vooringenomenheid ontdekken? Hij gelooft, b.v., zeker, dat alles evangelie is, wat de gemagnetiseerde omtrent zijne eigene ziekte en genezing voorspelt; en het menigvuldig verkeerd uitkomen der voorspellingen zijner gemagnetiseerden doet hem echter niet eens twijfelen, of zij wel waarlijk in den magnetischen toestand zijn; hij doet er althans niet het minste onderzoek naar. Hij verhaalt eene, in zijn oog, gewigtige ontdekking en schoone proefneming; en hij weet zelf niet regt, wanneer die schoone proefneming plaats had, (bl. 212). Hij verzekert stout weg, dat eene door hem gemagnetiseerde zieke genezen zal, omdat hij het wil, (bl. 232) en, om zijn geliefd Magnetismus in ééns te redden, besluit hij alle zijne waarnemingen en aanmerkingen met te beweren, ‘dat er geene meetkundigen zijn, die deszelfs bestaan kunnen

{==380==} {>>pagina-aanduiding<<}
loochenen, omdat zij er de onmogelijkheid niet van kunnen bewijzen.’
Het is niet te ontkennen, dat dergelijke stellingen, ook in andere, zelfs Duitsche, schriften over het Magnetismus voorkomende, de geloofwaardigheid der ons daarin verhaalde daadzaken zeer verminderen. Dit is, wat de Schrijver van het tweede werkje, in het hoofd dezes gemeld, in 't bijzonder nader tracht aan te dringen. Na eene korte inleiding, waarin hij, op het voetspoor van een' voornamen voorstander van het Dierlijk Magnetismus, eschenmaijer, aantoont, dat men, voor het tegenwoordige, meer eene beoordeeling der daadzaken van het Magnetismus zelve, dan eene kritiek van de verschillende theoriën, tot derzelver verklaring uitgedacht, behoeft, maakt hij ons, in de eerste plaats, uit de geschiedenis van het Dierlijk Magnetismus, opmerkzaam op de trapswijze toeneming der wonderen in hetzelve. Deze toeneming maakt de grootste omzigtigheid noodig, ten einde zich door die wonderen niet te laten wegslepen; en dit geeft den Schrijver aanleiding, om, in de tweede plaats, eenige waarschuwingen te geven, welke men bij het waarnemen der magnetische verschijnselen heeft in acht te nemen. Deze waarschuwingen hebben zoo wel betrekking op het gemagnetiseerde voorwerp, als op den magnetiseerder of andere waarnemers. De laatste wil pfaff, dat eene aanzienlijke mate van menschenkennis bezitte, en geschiktheid om zielsverschijnselen te beoordeelen; hij doet tevens opmerken, hoe nadeelig hier geestdrift, of liever eene zekere vooringenomene dweepzucht, zij, vooral ook, omdat zij het zuivere gevoel voor waarheid vermindert; merkende tevens, in 't voorbijgaan, aan, dat, de gave van het magnetiseren als eene zekere voortreffelijkheid te beschouwen, menigeen', die niet vast in zijne schoenen staat, begoochelt, doet wenschen, die gave te bezitten, doet gelooven, dat hij ze bezit, en een onbepaald geloof hechten aan die verschijnselen, welke er hem van verzekeren. Wij
kunnen niet anders, dan hem

{==381==} {>>pagina-aanduiding<<}
hierin bijvallen. Wat hij ten aanzien van het gemagnetiseerde voorwerp zegt, behoeft eene nadere toetsing. Zucht tot veinzerij, ijdelheid, listigheid, en een zekere lust om den sterkeren man bij den neus te leiden, benevens eene groote drift en kunst om na te bootsen, en niet minder groote standvastigheid, om eene opgevatte rol, in weerwil van, en juist om zich voordoende zwarigheden, vol te houden, - dit alles vinden wij zeker veel bij de meeste van Eva's dochteren vereenigd; en men kan niet ontkennen, dat zij het vooral zijn, die vatbaarheid voor het slaapwandelen en de helderziendheid hebben. Om evenwel daaraan bijna geheel de wondertooneelen van het Magnetismus toe te schrijven, komt ons wat gewaagd voor. Dit is evenwel de sleutel, waarmede pfaff, in een derde gedeelte, de wondergaven van het helder en ver vooruitzien enz., in één woord, het gansche geheimzinnige van het Magnetismus, poogt te ontraadselen en als zeer natuurlijk voor te stellen. Dit doet hij, door 13 verhalen van magnetische behandelingen, vooral in de werken van gmelin, in het Archiv f.d. Physiologie van reil, en dat f.d. Thier. Magnet. van eschenmaijer, kieser en nasse voorkomende, een weinig scherp toe te lichten; en van welk onderzoek de slotsom is, dat die verhalen, waarin weinig wonders voorkomt, ook het best het bijgebragte licht kunnen velen. Jammer is het ondertusschen, dat dit en het vierde gedeelte, waarin eenige verschijnselen, welke den graad van slaapwandelen of droomleven vergezellen, beschouwd worden, voor de meeste Nederduitsche Lezers bijna alle waarde verliezen. Pfaff, namelijk, volgt de waarnemers, wier verhalen hij beschouwt, op den voet, en wijst telkens op het door hen geschrevene terug. Hierdoor, intusschen, is men genoodzaakt, wil men hem verstaan, en vooral wil men zijne
aanmerkingen wikken en wegen, zijn werkje met die schriften te vergelijken; en daartoe zijn de minsten in de gelegenheid. Zoo veel wij den Schrijver hebben kunnen vergelijken met de

{==382==} {>>pagina-aanduiding<<}
ons, uit de straks genoemde Archiven, schelling's Jahrbücher, het Journal van hufeland, de Verhandeling van f. hufeland, en de in ons Vaderland uitgekomene geschriften, bekende geschiedenissen van magnetische behandelingen, geven wij pfaff gelijk, dat de meeste gedane proeven en waarnemingen naauwkeuriger en veelvuldiger moeten gedaan en herhaald' worden; dat zeer veel zich vooral ziel- of menschkundig natuurlijk laat verklaren; dat het een en ander ook wel wantrouwen verwekt tegen de gemagnetiseerden, of duidelijke bewijzen geeft van onoplettendheid en dweepzucht van den kant des magnetiseerders. Maar hij heeft ons nog niet overtuigd, dat alles, wat over de verplaatsing der zinnen en het magnetisch rapport gezegd wordt, fabeltjes zijn. Volmondig stemmen wij hem toe, wat hij, ten vijfde, beweert, dat alle de magnetische verschijnselen nog een nader, meer omzigtig en op allerlei wijze gevarieerd onderzoek behoeven; dat men hier moet twijfelen in plaats van gelooven. Niet minder stemmen wij met hem in, ten aanzien van de dwaasheid der sympathetische genezingen, met welker regtmatige bespotting dit werkje besloten wordt.





Mijne Herfstreis naar Venetië, in het jaar 1815. Naar het Hoogduitsch van F. von Raumer. II Deelen. Te Leeuwarden, bij Steenbergen van Goor. In gr. 8vo. Te zamen 541 Bl. f 5-12-:

Een zonderling mengelmoes van reisverhalen en staatkundige, godsdienstige, wijsgeerige, akademische, tooneelkundige en vele andere opmerkingen, uitweidingen, grappen (wel en kwalijk gelukte) en leeringen. In het eerste deel waren die somtijds zoo gezocht, dat ons de moed begaf, om verder te lezen, en wij hier bijna onder de moeijelijkste (niet genoeg door den lezer van tijdschriften gekende en gewaardeerde) taak van eenen

{==383==} {>>pagina-aanduiding<<}
Recensent - het lezen van rijp en groen - bezweken waren. Dan, gewapend met eene dubbele dosis geduld, worstelden wij het grootste gedeelte des eersten deels door; en ziedaar! naauwelijks hebben wij den reiziger naar de overzijde der Alpen verzeld, of er schijnt hem eene andere lucht te hebben aangewaaid. Zijn stijl wordt bezadigder; hij verliest minder zijn hoofddoel - ons met zich rond te leiden - uit het oog; en, volgens eene vreemde gedaanteverwisseling - die doorgaans in de natuur anders plaats heeft - is de snapachtige, gedurig van zijn stuk afrakende, Duitsche Antiquarius in eenen, wel is waar, ook alles behalve stijven, nog al tamelijk praatzieken, maar toch nuttigen, Italiaanschen Cicerone veranderd. Vooral trof ons dit in het begin des tweeden deels, hetwelk eene uitmuntende geschiedenis van den val der Venetiaansche Republiek - vooral der oorzaken van dien val - mededeelt. Naderhand geraakt hij wel weder op zijn' praatstoel, maar slaat nu niet meer zoo veel duistere raadsels uit, waarmede de lezer - althans zeker de Hollandsche lezer, en die moet toch dit boek koopen en betalen - weinig gediend zal zijn. Zijne aanmerkingen (wanneer men een gedeelte der brieven van den broeder der Venetiaansche Donna, welker geschiedenis anders belangrijk en aandoenlijk is, uitzondert) zijn wel eens degelijk raak, en slaan den spijker der Politiek en Theologie op den kop.
Na dit vooraf berigt te hebben, zal de lezer ons, hopen wij, geen doorgaand verslag van dit boek vergen, hetwelk daarvoor ook volstrekt onvatbaar is. De reis loopt door Boheme naar Weenen; verder door Saltzburg en Tyrol naar Venetië; vandaar worden wij al spoedig weder naar Weenen verplaatst, om er verder te blijven. - Men zou zich zeer bedriegen, wanneer men - buiten Italië, waar de reiziger ons met de jongste veranderingen zeer goed bekend maakt, en hier en daar te Saltzburg, of berigten wegens het tooneel, waarvan de schrijver een groot liefhebber schijnt - iets zeer belangrijks wegens den toestand der Oostenrijksche Mo-
{==384==} {>>pagina-aanduiding<<}
narchij, en der landen, door welke de reiziger getrokken is, verwachtte. Hij zou veeleer - wanneer hij onzen meerman gekend had - schijnen kunnen, om diens gebreken te mijden, in een ander uiterste te vervallen. Deze geleerde reiziger discht ons veel, ja alles wat hij gezien en gehoord heeft, en daaronder ook zeer veel goeds en wetenswaardigs, getrouwelijk op; maar zijn stevige huismanskost, regt en slecht toebereid, verzadigt wel eens wat al te spoedig. De Heer raumer, daarentegen, wil onzen eetlust pikéren, en brengt dus eene menigte ragoûts, blanc-mangers - en tusschenbeiden geheele schotels ijs - op tafel, waarin eene gezonde maag vergeefs verzadiging zoekt. (Wij spreken hier nog van de eerste aanregting.) En wisten wij dan nog maar, wat hij ons voorzet! Maar de man, die hier de honneurs van de tafel ophoudt, laat ons al te dikwerf onkundig van de vreemde liflafjes, die wij, van jongs af aan Hollandschen kost gewoon, niet weten te onderscheiden. Wat is b.v. rubezahl's burg van rotsen? Een
buurman, dien wij om opheldering vroegen, zeide ons, dat rubezahl in Duitschland eene soort van bullebak was. - Bij gelegenheid van Inspruck moet het een grapje heeten, (of is hier slechts de inkleeding boert?) dat sesostris, homerus, mozes, numa enz. nimmer bestaan hebben, bewezen, omdat hunne beelden niet spraken op deze verloochening des schrijvers. Il n'y a pas le petit mot pour rire, zou hier de Franschman zeggen. Wanneer onzen schrijver geitenworst in plaats van forellen wordt voorgezet, moeten wij deze teleurstelling boeten door eene jammerlijke saus, die ons daarbij wordt opgedischt. Doch hooren wij den schrijver zelven: ‘Die vervloekte geiten! eerst heb ik er mij op den weg over geërgerd, dewijl in elke derzelve buiten twijfel de wandelende ziel van eenen invalid: woont, die tot houtvester verheven werd, zijne oude zonden boet, en ze toch niet kan laten; en nu zet de houtvester op den Brenner ons gewetenloos zijns gelijken voor: wie

{==385==} {>>pagina-aanduiding<<}
kan dan eten? Word niet zoo toornig, antwoordde ik: het was toch een schilderachtig gezigt, een tooneel uit de gouden eeuw, toen de voerman het been van die eene geit in de hoogte hield, en hare gezondheid dronk. Anders heeft uwe vooronderstelling veel waarschijnlijks; want dat de geiten meer den bast, en de invalide houtvesters meer het hout beminnen, kan als geene tegenwerping aangemerkt worden, maar bewijst veeleer, hoe het eene het complementum van het andere is. Daarentegen verdient het een ernstig onderzoek, of deze zielsverhuizing door verscheidene gedaanten voortgaat, dan of elke invalidenziel in eenen bok, en de boksziel terstond weder in zulk eenen houtvester vaart.’ Doch ohe! jam satis est! Is dit à la Sterne? of à la Fielding? Een van beiden zal het moeten zijn. Over slepen, fraaije voeten, morsige en gestopte kousen wordt op bl. 226 zeer scherpzinnig geredetwist. Het antwoord van eenen Minister aan eenen Professor, op een verzoek om vermeerdering van bezolding, (bl. 271) klinkt zeer aesthetisch: Ik kan het u niet toestaan, dewijl ik geene dukaten kan kakken. (Dat was eerst een naauwgezet Minister! De onzen weten ze buiten dat wel te krijgen.) Doch nu wij op het chapitre van Ministers zijn, moeten wij, tot hulde der waarheid, zeggen, dat de Heer raumer ook veel gezegd heeft, dubbel waardig, om door Ministers, van welk land dan ook, te worden behartigd; waarheden, die tegen al de zoo even aangehaalde fraaijigheden de weegschaal bijna ten goede doen overslaan, vooral zoo wij er het voortreffelijke verhaal der laatste dagen van Venetië bijvoegen. Zoo wordt, Iste D. bl. 70, bij gelegenheid van een geschil over het nuttelooze der monniken, gevraagd, of die monniken van eene nieuwe soort, die in de 18de eeuw zoo ontelbaar vermeerderd zijn,
of de staande legers inderdaad eenen hoogeren graad van beschaving en eene nieuwe vorming der menschheid kunnen te weeg brengen? ‘De oude monniken kozen hunnen stand vrijwillig; de nieuwen worden tot vrijwilligheid gedwongen, en de wetten der Conscriptie in Frankrijk worden in verscheidene andere staten uitgebreid op eene wijze, die voor derzelver duurzaamheid allerschadelijkst is. De oude monniken leefden van hun eigendom; om de nieuwen te voeden, gaan alle staten te gronde;’ en nog menig ander waar woord omtrent dien kanker onzer tijden. Zie ook bl. 87 over het verband tusschen

{==386==} {>>pagina-aanduiding<<}
staande legers en tolliniën, en op bl. 186 en verv. over de gestrengheid der Conscriptie, vooral in Pruissen, welke den 17 jarigen jongeling, te midden des vredes, reeds uit zijne loopbaan scheurt, om een nuttelooze last, een doodëter der maatschappij te worden, die hij kwanswijs verdedigen moet, als niemand haar bedreigt; zoodat zelfs geestelijken (zoo ver dreven het zelfs de Franschen niet) tot soldaten worden geprest. Hoe waar is niet het volgende! bl. 180. ‘Een Sinesche muur, of een gesloten koopstaat, of een stelsel van het vaste land, is en blijft dom, onuitvoerlijk, onwijsgeerig en ongodsdienstig. De echte wereldburgerlijke geest wordt, wel is waar, niet in de grensplaatsen geboren en verder verspreid; maar de veel omvattende koophandel, die zoo geheelenal van de kleine kramerij verschilt, draagt er zeer veel toe bij.’ Zoo ook over de stem des volks: (IIde D. bl. 135.) ‘Allen schreeuwen wel niet unisono, alsof de zweep nog over hen gezwaaid wierde, en de veelstemmige hymnus van het volk klinkt niet als de muzijk eens kunstigen draaiorgels; maar welke onzinnigheid ware het, levende menschen in looden pijpen te willen veranderen, ten einde zij bij hunne zangoefeningen geenen valschen toon, gelijk somwijlen plaats vindt, laten hooren!’ Zeer ter snede komt, op bl. 243, de aanhaling uit montesquieu: La grandeur du génie ne consisterait-elle pas mieux à savoir, dans quel cas il faut des différences, au lieu de l' uniformité?; en dan wordt er van eene vergadering gesproken, waarbij men volksvertegenwoordigers, die elkander vreemd, en met de betrekkingen van het geheel onbekend zijn, in een vertrek opsluit, om over het algemeene welzijn te raadplegen. Bl. 248. ‘De
tevredenheid of ontevredenheid van een geheel volk is nooit iets enkel zonderlings, noch een ijdel toeval, noch eene algemeene verkeerdheid, noch eene grondelooze dwaling. Doorgaans openbaart zich daardoor datgene, wat regt en natuurlijk is; en het is de grootste aanmatiging, indien zoogenoemde staatkundigen zulks ter zijde schuiven, en met onbekwame handen den aard en de gezindheid van gansche volken willen veranderen.’ Ook omtrent den Godsdienst buiten de zondagen, de zoogenoemde meer aesthetische Godsvereering der Roomschgezinden, (waarvan hier stichtelijke staaltjes voorkomen) de manier van onderwijs op de middelbare en hooge scholen, (wel

{==387==} {>>pagina-aanduiding<<}
meest voor Duitschland, maar ook niet geheel zonder toepassing voor ons vaderland) de tooneelvertooningen voor het volk, (waaromtrent wij het echter met den schrijver niet eens zijn) enz. wordt menige goede opmerking gemaakt. Men ziet dus, dat er wel degelijk ook heilzame geregten op deze tafel staan, vooral voor zekere zieke gestellen, wier gevaar te grooter is, omdat de lijders zich volkomen gezond wanen. Dat zij nog in tijds de hier voorgediende artsenijen gebruiken, en leven!
Niet alleen omtrent de geschiedenis, maar ook omtrent de plaatsbeschrijving van Venetië komt hier veel wetenswaardigs voor, b.v. de vrij algemeene zucht voor de oude Republiek, de fraaije wandeltuin, door de Franschen in deze anders boomlooze stad aangelegd, de tegenwoordige toestand der Edelen, het reuzenwerk der murazzo, of groote muren, een bewijs, wat republikeinsche kracht en volharding vermag, enz.
De lezer beschuldige ons, na wij hem onpartijdig ons oordeel over dit boek gezegd hebben, niet van onbestaanbaarheid met ons zelve. Het zou, tot de helft verminderd, eene wezenlijk nuttige, aangename en onderhoudende lectuur opleveren. - De vertaler, dien wij uit andere werken van dien aard niet onvoordeelig kennen, heeft zich eene enkele keer aan grove Germanismen schuldig gemaakt, b.v. Iste D. bl. 211. laatste reg. waarom zou men zich aan eene stelling keeren? (lees storen.) Nog erger bl. 212 reg. 6 van ond. de olijfboomen hebben bijna minder voorkomen, dan graauwe weilanden. Hier heeft zekerlijk gestaan graue Weiden, d.i. wilgenboomen.


Mnemosyne. IVde Stuk. Te Dordrecht, bij A. Blussé en Zoon. 1818. In gr. 8vo. f 3-10-:

(Vervolg en slot van bl. 408 des vorigen jaars.)

Het is een' vrij langen tijd geleden, dat wij, in eene eerste Recensie van dit deel der Mnemosyne, verslag deden van de schoone Verhandelingen der Heeren kleyn en carp. Een zamenloop van onvoorziene omstandigheden heeft ons belet,

{==388==} {>>pagina-aanduiding<<}
onze taak eerder te voltooijen. Intusschen hebben de Uitgevers der Mnemosyne niet stil gezeten, en wij moeten trachten hen bij te houden, of zij zullen ons in korten tijd zoo ver vooruit zijn, dat wij ze niet meer kunnen naoogen.
Wij vinden hier dan, na de Verhandelingen van den Heer carp over gessner, het tweede deel van bilderdijk's Verslag, betreffende de Heldendaden van den Cid, door de castro; met welk oorspronkelijk stuk het beroemde Treurspel van corneille, De Cid, vergeleken wordt. Het spreekt van zelf, dat deze vergelijking voor geen uittreksel vatbaar is: weshalve wij ons hier moeten vergenoegen met de herhaling van den lof, reeds bij de beoordeeling van den derden bundel der Mnemosyne aan deze vergelijking toegezwaaid; bedankende onzen beroemden Hoofddichter voor de gelegenheid, waarin hij ons gesteld heeft, om het min bekende werk van den Spanjaard de castro nader te kunnen leeren kennen en beoordeelen.
Hierop volgt eene Voorlezing door den geleerden p. van braam: Ter nagedachtenis van wijlen gerardus kuipers, den Vader. Wij hebben dit stuk met belangstelling gelezen. In eenen zeer levendigen en tevens ongekunstelden stijl worden hier des jongelings zeetogten en gevaren beschreven. Vervolgens legde hij zich toe op de sterrekunde en de overige takken der proefondervindelijke wijsgeerte, (waarvan hij reeds de grondslagen gelegd had bij eenen bekwamen stuurman, op een' zijner Indische togten) en bragt het daarin door vlijt en inspanning zoo ver, dat hij eerlang bekwaam was, den schat zijner verkregene kennis in geregelde lessen aan anderen mede te deelen. Eerbied voor God en de gewijde Schriften, en eene onbegrensde hulpvaardigheid, waren de sieraden van zijn leven, dat in rust en vrede eindigde op den 14 Maart des jaars 1784. Merkwaardig op zichzelven, zou zijn naam reeds daarom verdiend hebben der vergetelheid ontrukt te worden, omdat hij de vader was van den geleerden Dordschen Predikant gerardus kuipers, aan wiens nagedachtenis de volgende Verhandeling door een ongenoemd Lid van het Zeeuwsch Genootschap is toegewijd.
Geboren in het jaar 1748, gaf hij reeds in zijne kindsche jaren, onder de leiding van zijnen arbeidzamen vader, doorslaande blijken van die schranderheid, die, gedurende zijn geheel leven, in alle zijne verrigtingen doorstraalde. Met

{==389==} {>>pagina-aanduiding<<}
groote kundigheden toegerust, verliet hij de Utrechtsche Hoogeschool, en stond in verschillende gemeenten zijnen post met roem te roer. In zijne Dissertatie, onder voorzitting van den Hoogl. s. rau verdedigd, had hij reeds rekenschap gegeven van zijne werkzaamheden aan de Akademie. (Wij merken hierbij aan, dat de inhoud van dit geschrift, naar het oordeel van j.d. michaëlis, zoo ver boven het gewone peil van een jong geleerde verheven was, dat deze inderdaad aan de beteekenis van het woord Auctor twijfelde.) In het jaar 1780 zag zijne vertaling van d'arvieux, Reis naar de Legerplaats van den grooten Emir, het licht. In de aanmerkingen op deze reis deed kuipers zich kennen, als een man van eene verbazende belezenheid; schoon men, onzes bedunkens, de uitvoering van dit werk niet van eene al te groote omslagtigheid kan vrijpleiten. Plaatsgebrek gebiedt ons, zijne mindere, meestal zonder zijnen naam uitgekomene, geschriften, alsmede zijne verrigtingen als Secretaris van het Zeeuwsch Genootschap, met stilzwijgen voorbij te gaan.
Hierop volgen Eenige schoone Gezegden van demosthenes, vertaald door Mr. c.j.v.a. Het zoude gemakkelijk zijn, deze gezegden met nog vele anderen, uit demosthenes ontleend, te vermeerderen. Maar de Heer v.a. schijnt slechts eenige proeven van vertaling te hebben willen leveren, en is daarin uitmuntend geslaagd.
De twee volgende stukken zijn: Redevoeringen van den Hertog van alva en den Biechtvader bernard de fresnede tot filips den II, te vinden bij hooft, en in dichtmaat gebragt door h.g. oosterdijk, 1779. De Redevoeringen zijn bekend, en de naam van oosterdijk is een genoegzame waarborg, dat deze dichtmatige overbrenging derzelve niet middelmatig zal zijn. Fiksch en rollend is de versificatie, en vele plaatsen uit het gedicht zouden een vondel waardig zijn. Wij spreken evenwel over het stuk als stuk. Hooft moge het verantwoorden, of hij Redevoeringen, die nimmer zóó gehouden zijn, in zijne Historiën mogt invlechten; en oosterdijk moge het verantwoorden, of hij zijn heerlijk talent niet beter had kunnen besteden, dan aan deze verdichtselen.
Een vers uit bellami's vroege jeugd aan zijne Geboortestad Vlissingen volgt nu in de rij. Het is een vers van een jongeling, ja, maar van een jongeling als bellami! zel-
{==390==} {>>pagina-aanduiding<<}
den, of liever nooit, door eenig vaderlandsch Dichter overtroffen, maar overtreffende eene gansche schaar, die nu..... Zie hier den aanvang van dit jeugdig gedicht:

Mijn dierbre moederstad! van ouds alom beroemd! 
Gij strijdbaar Vlissingen, geschokt door 't woên der baren! 
Gij zult, zoo lang men moed en vrijheidliefde noemt, 
Den frisschen lauwerkrans op uwe kruin bewaren. 
Op uw geducht rondeel ontbrandde dat kanon, 
Dat Spanjes heldenstoet den ijver deed ontzinken, 
En van den Zeeuwschen trans de gouden vrijheidzon 
In 't oog van Nederland op 't luisterrijkst deed blinken. 


Hierop volgt eene heerlijke Cantate op den dood van bellami, door j.h. van sonsbeeck, even als het voorwerp van zijnen zang, te vroeg aan onzen vaderlandschen dichtroem ontrukt. Het is inderdaad met moeite, dat wij ons onthouden, van dit schoone stuk eene proef mede te deelen. Diep gevoelen wij den zwaren slag, dien de vaderlandsche dichtkunst in den dood van dezen jeugdigen Dichter geleden heeft.
Het vers van i. da costa stelt ons voor het natuurlijk verband tusschen Wijsgeerte en Dichtkunst. Wij behoeven tot lof van die vers niets te zeggen. De Heer da costa, een kweekeling van onzen, als Dichter, onbereikbaren bilderbijk, is voor de fout der middelmatigheid beveiligd; en zeker zal hij een Dichter van den eersten rang worden, zoodra hij met zijne eigene vlerken vliegt en zich vrij gevoelt. De leer, intusschen, die hij in dit vers predikt, is op verre na niet de onze. Dichtkunst en Wijsgeerte hebben, zegt hij, eene gemeenschappelijke bron, het gevoel; en zie daar derzelver onderling verband. Omtrent de dichtkunst willen wij niet met hem twisten; schoon wij hem zouden kunnen vragen, of de verbeelding niet met hetzelfde regt, als het gevoel, zou mogen beschouwd worden als de bron der poëzij? Maar dat ook de wijsgeerte op het gevoel, en niet op de rede, zou moeten gegrond zijn; dat is eene leer, waaraan wij ons zegel onmogelijk kunnen hechten, wie dan ook den Heere da costa die leer moge verkondigd hebben. Het is hier de plaats niet, eene zaak van zoo groot een' omvang te behandelen. Maar de Heer da costa beoefene de ge-
{==391==} {>>pagina-aanduiding<<}
schiedenis der wijsgeerte: hij merke op, hoe onzeker de grootste vernuften van alle tijden geweest zijn omtrent den waren grond der menschelijke kennis; met welk eene afwisselende fortuin die geschil gevoerd is, van den oorsprong der Eleatische school af, tot aan schelling toe; en hij vrage zichzelven, of het hem passe, deze groote controvers in een gedicht te decideren? En als men hem dan, ten bewijze zijner stelling, argumenten ziet bijbrengen, als b.v. dat alle onheilen der Fransche revolutie ontsproten zijn uit het meerder gezag, dat men aan de rede, boven het gevoel, toekende, dan kunnen wij niet anders, dan de schouders op te halen,
en den jongen Wijsgeer bedachtzaamheid aan te raden. Waarlijk, men kan een goed, een voortreffelijk Dichter zijn, en tevens als Wijsgeer den bal jammerlijk mis slaan. Non omnia possumus omnes. De eerbied voor eenen grooten, en in het vak der dichtkunst éénigen, leermeester behoeft niet te bestaan in de verdediging zijner wijsgeerige of historische stellingen. Verkiest hij b.v. de vrijheid van den menschelijken wil te ontkennen (met welk regt? dit hangt alleen af van de definitie van vrijheid), hij doe dat, hij mag dat doen; ook zijne dwalingen zijn interessant, omdat het zijne dwalingen zijn. Maar geen jong mensch kan, het zij in theses of bij andere gelegenheden, zulk eene leer prediken, zonder zich onder eene hevige verdenking van napraterij te brengen, en onwil te verwekken. Dertig jaren lang had immanuel kant zijn systema van alle zijden bekeken, toen hij eindelijk op het resultaat kwam, dat de vrijheid niet bewezen kon worden, maar gepostuleerd moest worden, als onwrikbaar verknocht aan onze moraliteit. Ziet daar den waren, zedigen Wijsgeer! Hij ontkent de vrijheid niet, maar verklaart ze niet te begrijpen, en gelooft ze! Ziet daar uw voorbeeld, jonge lieden! - Maar keeren wij tot den Heer da costa terug. Niemand kan hem hooger achten, dan wij. Hij is een sieraad van onzen zangberg, en zal het nog meer worden. Maar in de keuze zijner stoffen denke hij toch aan eene zekere plaats in de Ars Poëtica van horatius.
Het volgende vers heeft ten opschrift: Celeste, of de Hemellingen, naar het Hoogduitsch van kosegarten, door Mevr. bilderdijk. Onze hulde aan de begaafde Gade van onzen Puikdichter! In de uitdeeling harer talenten aan bilderdijk en zijne Echtgenoote is Vrouw Natura toch

{==392==} {>>pagina-aanduiding<<}
regt kwistig geweest. De dekker zegt ergens, dat de Vrouw de maan is van den Man. Bilderdijk en zijne Vrouw zijn beide zonnen, waarvan de eerste meer verlicht, de laatste meer verwarmt.
Hierop volgen twee verzen van den Heer a. boxman. Het eerste, De Reis getiteld, is niet zeer bemoedigend voor menschen, die de wereld willen zien, en het in hun vaderland niet langer kunnen houden. Boxman is in het geheel maar geen Kosmopoliet. Nu, dat is tot daaraan toe. Hij heeft bon op zijn vers. Wij wenschten evenwel wat meer variatie in de caesuur. - Het tweede vers heeft ten opschrift: Bij het zien der puinhoopen van De Plesse, weleer een Ridderkasteel, nabij Gottingen. Het schildert ons, in fiksche, doch niet ongewone, trekken, de vergankelijkheid van het ondermaansche. De regel: En wat uit stof bestaat, verkeert zich weer in asch, zou, in ons oog, beter zijn, zoo er tweemaal stof, of tweemaal asch gelezen werd. - De Heer boxman ga moedig zijnen gang.
Verder treffen wij hier aan drie gedichten van dan Heer b.f. tijdeman op de verjaring van zijnen Vader, den grijzen Hoogleeraar m. tijdeman. Indien het al iemand in den eersten opslag twijfelachtig mogt voorkomen, of drie gedichten van één onderwerp hier hadden moeten geplaatst worden, die bedenke, dat een der Verzamelaars van Mnemosyne ook een Zoon is van den Heer m. tijdeman: en wie berekent angstvallig, of kinderlijke liefde en eerbied misschien ook te veel doe, vooral wanneer de hulde van het hart gebragt wordt aan zulk een Vader, als de Heer tijdeman is? In eene dubbele, tiendubbele mate verdient gij die hulde, brave Man, tachtigjarige Grijsaard! Niet alleen uwe kinderen, maar ook allen, die in uwe vriendschap deelen, zijn u ten duurste verpligt, u, wiens hulpvaardigheid aan den onmetelijken schat uwer wetenschap geëvenredigd is. Ook wij denken aan u met eerbied en dankbaarbeid, en voegen gaarne onze bede en onzen dank voor de verlenging uwer dagen bij de gebeden en dankzeggingen van uwe gade en kroost.
Bij de twee laatste verzen in dezen bundel, het eene door H.M.V. aan den Hoogleeraar van swinderen, het andere door wijlen Ds. j. van der roest, ten opschrift hebbende: Gedachten in eenen Lusthof: bij deze twee verzen dachten wij, of het niet raadzaam ware, dat de kundige Ver-
{==393==} {>>pagina-aanduiding<<}
zamelaars der Mnemosyne, vooral wat het poëtisch gedeelte hunner verzameling betreft, somtijds met eenen derden te rade gingen, eer zij tot de opneming van deze en gene stukken in hunne bundels besloten. Het is echter niet alleen bij de twee genoemde verzen, maar ook bij andere poëtische voortbrengsels in de Mnemosyne, dat deze gedachten bij ons oprezen.





Gedichten van Mr. M.C. van Hall, Ridder der Orde van den Nederlandschen Leeuw, en Lid van het Koninklijk Instituut. Te Amsterdam, bij J. van der Hey en ten Brink en de Vries. 1818. In gr. 8vo. XVI, 211 Bl. f 3-12-:

(Vervolg en slot der Recensie bl. 342 env.)

Ja waarlijk, van hall! wij gelooven u, als Gij, in uw bescheiden, gepast en zakelijk berigt voor dezen bundel, verzekert, dat uwe lier aan de gezellige deugd, maatschappelijke verdiensten en zuivere vriendschap gewijd is. o! De Poëzij is zoo eene kostelijke zaak! Als kinderen maakt zij ons het leeren gemakkelijk en genoegelijk; de studerende jeugd verbindt zij broederlijk aan elkander, aan het gansche menschdom, aan vaderland en deugd; bij een familiefeest, op een vriendenmaal is zij het ware zout der gezellige bijeenkomst; zij verfijnt den smaak; zij verheft den geest, verheldert het hart, en is eene milde bron van troost en zegen; zonder haar is de Schouwburg zoo wel, als de Kerk, ondragelijk; bij het sterfbed en de wieg, in het huis der vreugde en der smarte, bij het vol genot van huisselijk geluk, bij het wreed geknel van overkropte smart, bij het gloeijen der min, bij het koude grafgesteente, overal is zij voor het gevoelig hart onmisbaar; ja zij doet den boezem ruimer ademhalen, opent het gemoed voor het schoone en goede, stemt de ziel tot het hooge en edele; zij heeft met den Godsdienst dit gemeen, dat zij ons onzen aanleg doet gevoelen, en ons ontvoert aan het stoffelijke, aan deze lage wereld; dat zij onze harmonie met het hemelsche herstelt, in het rijk der geesten doordringt, en ons het Paradijs der vreugde doet zien met ongedekt gezigt. Geen wonder! de bron van Godsvrucht en Poëzij is beide in een getroffen hart.

{==394==} {>>pagina-aanduiding<<}
Men moet in beiden met uitpluizen, niet koud redeneren; men moet voelen, men moet warm gevoelen; want dat gevoel is waarheid, en waarheid is van den Hemel. Wie eens ondervonden heeft, wat het zeggen wil, bij harteleed of hartevreugd zich onslagen te gevoelen van de banden van het aardsche stof, op nieuw lucht en adem te krijgen, te mogen en te moeten storten, ja los te breken in hartverkwikkende zangen; hij, maar ook hij alleen, kent de zaligheid der Godgewijde Poëzij. Zonder haar, halve troost, halve stichting, halve pret, weinig smaak, en meestal luttel liefde. Gelukkige Priesters dezer Godes, die wij bereids gegroet hebben! Gelukkig ook Gij, van hall! die op haar outer het edele dichtvuur doet ontbranden, en bij ondervinding weet, dat het verkwikt, koestert, en het hart van benaauwde dampen zuivert! Ook U zullen wij noch vleijen, noch hekelen; maar opregt belijden, waar wij u als Dichter voor houden, wat wij bij uwen bundel gevoeld hebben.
Geen Oostersche pracht en majesteit moge Gij bezitten als bilderdijk, geen volheid van spel en wending als tollens, geen zoo regt natuurlijke kracht als loots, geen zoo rijke kennis als wiselius, geen zoo regt lyrische verheffing als feith in zijne beste stukken; en echter zijt Gij een zeer verdienstelijk, gevoelig, los, ongedwongen en niet zelden zeer krachtig Dichter. Geldt het vaderland, verlichting, bloedverwanten of vriendschap, uwe snaren zijn uitnemend welgestemd tot den goeden toon. Met den gevoeligen en niet zelden verhevenen dichttrant van feith hebt Gij de meeste gemeenschap; Gij voldoet, als hij, op den duur. Door het hooren, lezen, reciteren en maken van uitstekende verzen is uw gehoor verfijnd, uwe versificatie meestal glad en gemakkelijk. Wij twijfelen niet, of de meeste der hier bijeengevoegde gedichten zullen, bij de gelegenheid, waarbij, en met de genegenheid, waarmede zij gemaakt zijn, hun doel getroffen, goede werking gedaan, en veel genoegen gegeven hebben.
Onder de beste gedichten rekenen wij dat Aan Mr. r. feith; op het zevende Verjaarfeest van het Genootschap: tot Nut en Beschaving; Mijn Geboortegrond; Aan c. loots; Lofzang op j.f. helmers; Ter Gedachtenisse van c. wertz; Aan c.g.c. Reinwardt; De Graftombe van c. en j. evertszoon hersteld; en Bij het naderen der

{==395==} {>>pagina-aanduiding<<}
Lente. Regt geestig en los is Het vijf-en-twintigjarig Huwelijkstogtje van Jakob en Kootje. Voor dien trant schijnt de Heer van hall zeer geschikt. Niet ten onregte rekent de Dichter, blijkens het voorberigt, ook de Zangstukken, ter gelegenheid van de Algemeene Vergaderingen der Maatschappij: tot Nut van 't Algemeen, onder zijne beste stukjes; vooral van het eerste willen wij dit getuigenis gaarne onderteekenen. Ook in Het Haagsche Bosch, De Orkaan, Ter Gedachtenisse van e. wolff, geb. bekker, en a. deken, Aan g. rijk, Aan c.m. klinkhamer, Aan n.w. rauwenhoff, Aan a.p. bondt bij hare Echtvereeniging met mijnen Zoon f.a. van hall, is veel verdienstelijks.
Niet gelukkig komen ons de gedichten Aan Mr. j. bondt voor. Dat Bij den dood van zijnen Zoon, die tot zoogenaamden Guarde d'honneur bestemd was geweest, vinden wij onnatuurlijk. Men oordeele zelf!

Hij weene, die een' zoon, zijn' vaderarm ontscheurd, 
Ziet dwingen, om het zwaard voor een tiran te dragen! 
Hij krimp' van weedom weg, wanneer een moeder treurt, 
Omdat haar zoon, om goud, voor hem zijn lijf zal wagen! 
 
Maar hij, wiens kroost den nacht eens bangen tijds verliet, 
Om in het zalig licht der eeuwigheid te deelen; 
Die storte op 't kinder-lijk zijn vadertranen niet!.... 
En zou mijn luit dan u een' droeven rouwzang kwelen?.... 
 
Die vader is, als gij, gevoelt, wat gij thans lijdt: 
Ik weet het, wat het is, en gade en kind te derven; 
En toch ik klage niet: waartoe hun dood beschreid? 
Als 't leven jammer teelt, is 't zaliger te sterven! 
 
Ontvang voor weegeklag, mijn bondt! deez' stuggen toon; 
Uw hart kan met dien troost zich nu nog niet vereenen; 
Nog staart gij, bleek van smart, op de assche van uw' zoon: 
Maar haast zult ge op zijn graf een' traan van blijdschap weenen! 


De derde en vierde regels zijn niet duidelijk; en het ouderhart vraagt niet, in wat tijd zijn kroost sterft. Geen vader, ten minste, vindt het sterven van brave kinderen zaliger dan hun leven, en een traan van blijdschap zal bondt ze-
{==396==} {>>pagina-aanduiding<<}
ker op het graf zijns zoons nooit geweend hebben. - Doch men bedenke tevens, dat het in 1813 gemaakt is.
Op de Vinkebaan van denzelven zouden wij ook vrij wat hebben aan te merken; en hoe een gevoelig Dichter, als van hall, bij eene vinkebaan kan aanheffen: ‘Hier woont de gastvrijheid’.... is ons onbegrijpelijk; wij roepen de lieve vinkjes tot getuigen! Ook het woord gastvrijheid is door de beide eerste zwaar geklemde lettergrepen hier te stootend, gelijk daarna levenswijsheid in den regel: ‘Want levenswijsheid voert hier, lagchende, 't gebied.’ Quod negamus bij eene vinkebaan.
Wij zijn, bij onze algemeene tevredenheid, verlegen, wat ter proeve aan te halen. Een enkel woord kan somwijlen treffen. Bij de aanvraag aan r. feith, waarom hij in zoo lang met dichtte, bekoorde ons:

Waarom dan nu in 't zwijgend duister 
Verborgen 't digt omlauwerd hoofd? 


De Heer van hall heeft ook dit met zijnen Vriend feith gemeen, dat de voorraad van beelden en gelijkenissen niet zeer overvloedig bij hem is; echter zijn de comparatiën zeer juist, weluitgewerkt en treffend, bijzonder die van den Eik in het gedicht Ter Gedachtenisse van wolff en deken, waarop telkens zeer juist wordt teruggekeerd.
Zinrijk en leerzaam is de roem, den waren verlichten man gegeven in het gedicht op het Genootschap tot Nut en Beschaving, waar, ver van de denkbeelden van eenen Ouden, die, in Amstels vest, een algemeen nut wil bepalen, vragende, wat men gelooft, en niet voelende, dat licht en nut te verspreiden bij allen en altijd pligt is, de Heer van hall hem prijst,

... die en hart en geest aan deugd en wijsheid heiligt; 
Aan 't schoon zijn wierook brandt, en 't goede regt waardeert; 
Zijne eigen waarde kent, en die der menschheid eert; 
Alom een vaderland bezit, waar menschen wonen; 
Den vromen, 't zij hij blinke in hutten of op troonen, 
In elken hoek der aard', wat kleur of naam hij heeft, 
Aan Rijn, of Chebars vloed, den naam van broeder geeft; 
Die zoo zich zelf beschaaft, versiert, verheft, veredelt, 
En, op zijn roemvol pad, om 's dwazen lof niet bedelt, 
Maar 't beuzelspel der eer, dat zoo veel kindren streelt, 
Als de ondeugd onder hen zijn nietig speeltuig deelt, 

{==397==} {>>pagina-aanduiding<<}

Zelfstandig door zijn waarde, en sterk door eigen krachten, 
Wat hem ook vleije of dreig', durft smaden en verachten. 


Over de losheid en bevalligheid van het gedicht: Mijn Geboortegrond, kan men oordeelen uit den volgenden aanhef:

Zalig oord, waar 'k werd geboren! 
Lekstroom, dochter van den Rijn! 
Bosschen! velden, rijk van koren! 
Mogt bij u mijn rustplaats zijn! 
'k Adem nog uw frissche luchten; 
'k Smaak nog uw gezonde vruchten, 
Vette zuivel, kunstloos brood, 
't Geen me in hut, op veld of akker 
Vaak een boersche spelemakker, 
In opregte gulheid, bood! 


Dat kunstloos brood smaakt ons echter niet.
Om een uitstekend geheel tot proeve bij te brengen, kiezen wij nog de eerste helft van De Graftombe van cornelis en jan evertszoon hersteld, met het opschrift, dat wel herlezen mag worden:
‘ - Zoo dat alle Nederlandtsche Bevelhebbers en Kapiteinen, die daarontrent zijn geweest, eenparighlijk getuigden, dat zich de gemelde Schoutbijnacht harmans met een zonderlinge standtvastigheit als een eerlijk soldaat hadt gequeeten. Hij liep met den donker, zich poogende te bergen, oostwaart op. Doch met den lesten schoot dien hij deedt sneuvelde de L. Admiraal kornelis evertszoon, wiens goedt beleit en manlijke dapperheit in veele voorgaande gelegentheden, en ook in deezen slagh, dikwils was gebleeken.
De L. Admiraal kornelis evertszoon werdt den vijfden van Julius te Middelburg met groote lijkstaatie begraven. -
D'oude L. Admiraal jan evertszoon heeft, naa 't sneuvelen van zijn broeder kornelis evertszoon, den Heeren Staaten van Zeelandt zijnen dienst bij geschrifte weêr aangebooden: zeggende in zijn verzoekschrift, dat hij ten uiterste begeerigh was, als L. Admiraal van die provincie, in deezen tijdt het vaderland weêr te dienen, en wenschende zijn leeven, den bestemden tijdt daartoe gekomen zijnde, voor het gemeene beste te mogen oppofferen, ge-
{==398==} {>>pagina-aanduiding<<}
lijk zijn vader, vier van zijn broeders, en een van zijn zoonen, alle het geluk hadden gehadt, in verscheide zeegevechten tegens de vijanden van den Staat, op het bedde van eere te mogen sterven. De Heeren Staaten van Zeelandt, overweegende en aanmerkende zijn bequaamheit, zijn lange ervaarenheit, grondige kennisse in zaaken van 't oorlog te water, zijn goedt beleidt en beweeze kloekmoedigheit in veele vermaarde zeeslagen, zelfs in 't ongelukkige gevecht van 't verleden jaar, volgens het eenparig getuigenisse van alle de Hooftofficieren van 's Landts vloot, die daar tegenwoordig waren, hebben geoordeelt dat de Staat van zoodanige Bevelhebbers in deeze tijdsgelegentheit goede diensten zou konnen ontsangen, en dienvolgens goedtgevonden, dat hij zijn ampt van L. Admiraal van Zeelandt in d' aanstaande tocht van 's Landts vloote en voortaan zou gaan bekleeden. Dit besluit werdt ter vergaadering der Heeren Staaten Generaal bekent gemaakt, en van hunne Hoog Moog. toegestemt. - -
Hier trof het ongeluk de voornaamste hoofden. Naa dat de twee L. Admiralen johan evertszoon en tjerk hiddes de vries, met hun onderhebbende Scheepen, het Engelsch esquadre der witte vlagge, dat de voortocht hadt, van twee zijden kloekmoedelijk aanvielen, werden ze met ongelukkige schooten getroffen. Jan evertszoon werdt zijn been afgeschooten, daar hij aan overleedt.’
G. brandt, Leven van den L. Admiraal de ruiter, bl. 483, 500, 501, 515.

Toont, Zeeuwen! mij der helden asch, 
Wier wieg het bruischend zeenat was; 
Die, zegevierende op de baren, 
Met lauwren, van hun bloed nog rood, 
Omkranst, ten hemel zijn gevaren; 
Onsterflijk in hun dood! 
 
o Negental! roemruchte teelt! 
Die, met de ruiters geest bedeeld, 
Als hij, 's lands eer hebt duur gewroken: 
Waar, evertszonen! rust uw stof, 
Of zijn de zuilen al verbroken, 
Die spraken van uw' lof? 

{==399==} {>>pagina-aanduiding<<}

'k Heb, Helden! uwe tombe aanschouwd, 
Maar 't marmer, u ter eer gebouwd, 
Stond, wagglend, voor mijn vonklende oogen; 
Uw zeekroon hing met zwaard en staf, 
Verteerd door roest, met stof omtogen, 
Onkenbaar aan uw graf. 
 
De Zeeuwsche landmaagd, diep ontroerd, 
Schreide op uwe asch; haar vlecht, ontsnoerd, 
Golfde op haar wreed geboeide handen: 
Wanhopig zag zij 't laatste licht 
Der uitgeteerde lijklamp branden, 
In 't godgewijd gesticht. 
 
Tirannen! schriklijk was uw woên; 
Maar schriklijk ook, hun schim ten zoen, 
Klonk u der vaadren roem in de ooren: 
Ontheiligd was hunne achtbre zerk, 
Maar nooit ging hunne faam verloren: 
Zij was uw magt te sterk. 
 
Triomf! bij bruischend golfgeklots, 
Ontworstelt zich uw erf weê trotsch, 
o Fiere Zeeuw! uit stroom en plassen: 
Het noodlot rukte uw' standaard neêr: 
Triomf! zijn smet is afgewasschen: 
Hij siert uw kielen weêr. 
 
Waak op dan met uw heldendrom! 
Voer nassau's vlag den aardbol om, 
En everts namen langs de zeeën! 
Maar heilig eerst hun koud gebeent 
Met versche lauwren en tropheën: 
Herbouw hun lijkgesteent! 
 
Hun grafzuil rijst: de marmren boog 
Heft zich, met nieuwen glans, omhoog: 
De landzaat rept de ontboeide handen: 
De schaamle zelf brengt offers aan: 
De wierook stijgt: de toortsen branden: 
De vonk was niet vergaan. 



{==400==} {>>pagina-aanduiding<<}

Zeer veel, en vooral het medegedeelde vierde couplet, is in dit gedicht regt meesterlijk.
Nog eens: wij houden den Heer van hall voor een zeer bekwaam Dichter, los, bevallig en krachtig tevens; hij is zijn speeltuig wel meester, en heeft zeer zeker van zijn gelukkig dichtvermogen bij vrienden en verwanten rijken dank te regt ingeoogst; ook zijn eigen vaderlandsch en gevoelig hart heeft hij daardoor lucht kunnen geven. Zijne vrienden, kinderen en magen, voor wie de Heer van hall zegt inzonderheid den bundel te hebben uitgegeven, mogen dezen dan ook met regt houden voor een hoogst dierbaar lettergeschenk; terwijl een erkentelijk publiek, hetwelk van hall met raad en verdediging zoo wél en zoo dikwerf heeft bijgestaan, het hem gansch niet kwalijk zou afnemen, dat hij het genomen afscheid, op zijn bilderdijks, meer dan eens herhaalde.

Wij hebben alzoo onze taak afgewerkt, ons verlustigd in de zeldzame gaven van dichtvermogen, ons Vaderland zoo bij onderscheiding nog te beurt gevallen. Ja voorzeker! het is verbazend, hoe een Land als het onze, zoo klein van omtrek, welks taal niet buiten deszelfs grenzen gelezen wordt, waar Dichters geene aanmoediging van hooger hand, gelijk weleer en nog in het slaafsche Frankrijk, genieten, zoo vele, zoo groote, zoo voortreffelijke Dichters, in zoo korten tijd, voortbrengt. En hoe vele namen hebben wij bij de reeds in den beginne genoemde nog vergeten! Simons, arntzenius, siegenbeek en anderen, te veel schier om op te tellen. Telkens komen onze oudste Dichters met zeer goede bundels te voorschijn, en het getal van nieuwe Dichters vermeerdert nog bij den dag. Wij sluiten dus met de vraag, waarmede wij begonnen: Vanwaar komt ons zulk een rijkdom en vermogen? - Zou j. de brune het ook geraden hebben, zeggende voor zijne Zinnebeelden: ‘'t Is zeker, dat onze tael bequaem is, om op hoge schoenen te treden, en allerley vercierssel aen te nemen; ja dat meer is, om te dragen het gewichte van de grootste inbeeldinge, die in een menschelicke ziele vallen kan.’ Maar neen! dit is ons met genoeg, schoon wij het in 't geheel niet tegenspreken; wij voegen er dus bij seneca, - zie, dat was toch een wijs man! - als hij zegt (*): ‘Animus est qui divites

{==401==} {>>pagina-aanduiding<<}
facit!’ - Laat ons dan taal en hart zuiver houden, en niet te veel kritiséren, of het zou met onze Poëzij nog kunnen afloopen als met den Handel, waarvan fenelon zegt (*): ‘Le Commerce est comme certaines sources; si vous voulez detourner leurs cours, vous les faites tarir.’ Maar vinger op den mond, - om niet al te geleerd te worden!





De Ilias van Homerus, naar het Grieksch, in Nederduitsche verzen gevolgd, door Mr. Jan van 's Gravenweert. IIde Deel. Te Amsterdam, bij J. van der Hey. 1818. In gr. 8vo. f 4-10-:

Wij hebben uit het IIde Deel dezer vertaling het Xde Boek gekozen, en hetzelve met het oorspronkelijke vergeleken. Dit doende, kwamen ons de volgende aanmerkingen voor:

Bl. 105. v. 1.

Geheel de heldenkeur had op de zachte sponden 
In ongestoorden slaap de kalme rust gevonden. 


Wij zijn bevreesd, dat die zachte sponden, gelijk bl. 107. v. 5. de slaapkoets, den Hollandschen lezer een denkbeeld zullen geven van eene gemakkelijke ligplaats voor alle die oorlogshelden, gelijk zij het te huis in diepe rust en vrede zouden kunnen wenschen. En velen sliepen in de open lucht, op eene ossenhuid, met eene soort van tapijt onder het hoofd; de gemeeneren ook met het hoofd op hun schild.

Bl. 109. v. 17.

Ik dwaal zoo, wijl geen slaap mijne oogen heeft gestreeld, 
En 't onheil van den Griek mij in de zinnen speelt; 
'k Ben hoogst beducht voor 't heir; 'k word door mijn' angst gedreven; 
De wanhoop zweept mij voort; ik voel mijn leden beven; 
Het gansche ligchaam trilt, en 't hart is toegeprangd. 


Fraaije regels, welke de kracht van het Grieksch zeer wel uitdrukken, uitgezonderd het hart is toegeprangd. Het is

{==402==} {>>pagina-aanduiding<<}
ons niet onbekend, dat men in een dichtstuk geene prozaïsche naauwkeurigheid kan in acht nemen: maar de Grieken hebben in het beschrijven hunner aandoeningen iets eigens, natuurlijks en naauwkeurigs, hetwelk men in eene dichterlijke overbrenging toch behouden kan. Homerus zegt hier: Het hart springt mij buiten de borst.

Bl. III. v. 3.

Vaak weigert hij zijn' dienst en zuimt in veldheersplicht; 
Niet, dat zijn moed voor waan of vadzigheden zwicht, 
Maar slechts opdat ik hem in 't handlen voor zou treden. 


Wij twijfelen, of de Hollandsche lezer daaruit deze meening van homerus zal vatten: Menelaus toeft dikwijls om zich in den strijd te begeven, niet uit lafhartigheid of onkunde, maar (uit eene zekere soort van eerbied) op mij ziende, en mijn bevel, wat hij doen moet, afwachtende.

Bl. 112. v. 11.

Zij nadren Diomeed, met heel zijn heldenschaar 
Gelegerd voor zijn tent: de drom der legerknapen, 
Op schilden uitgerekt, lag om den Vorst te slapen; 
De speer stond nevens hen genageld in den grond, 
En 't glinstrend wapentuig schoot stralen uit in 't rond, 
Als Jovis bliksemvuur: de held, in slaap verzonken, 
Had op een runderhuid zijn ligchaam rust geschonken, 
En 't matte hoofd geschraagd door kostbaar vloertapijt. 
Doch Nestor grijpt zijn hiel en treft hem door verwijt. 


Hoe meer men homerus leest en bestudeert, hoe meer men zich verwondert over zijne naauwkeurigheid in het beschrijven van verschillende zaken. Hij schildert, gelijk cicero ergens zegt, zoo, dat wij het als met eigene oogen zien. Een in den eersten opslag gering schijnend woordje, een klein bijvoegsel, heeft groote waarde, om het geheel meer te doen uitkomen en te volmaken. De vertalers kunnen deze waarheid nooit genoeg voor hunne aandacht houden. Wij zijn ook in dit opzigt, over 't algemeen, over 's gravenweert voldaan. Hier houde hij ons de volgende aanmerkingen ten goede. - Op schilden uitgerekt. Homerus zegt: zij hadden de schilden onder hunne hoofden. Het op schilden uitge-
{==403==} {>>pagina-aanduiding<<}
rekt is vatbaar voor eene dubbelzinnige verklaring. Ook waren de speren met de benedenste ijzeren punten in den grond gehecht, zoodat de bovenste scherpte (door de terugkaatsing der wachtvuren, of flikkering van maan of starren) een' weerglans gaf. Eindelijk raakte Nestor met zijne teenen aan den voet van Diomedes, schudde denzelven, en maakte hem zoo wakker.

Bl. 117. v. 4.

- standvastig in zijn lijden. 


De meening van homerus is: in het doorstaan van oorlogsgevaren en vermoeijenissen.

Bl. 117. v. 6.

Verzelt die schrandre Vorst mijn schreden naar den muur, 
Gij zult ons wederzien uit nederlaag en vuur. 


De kracht van eene soort van spreekwoord: ik zal met hem zelfs uit het vuur terugkeeren, is niet genoeg in 't oog gehouden.

Bl. 127. v. 8.

Hij zegt; de spieder grijpt hem smeekend naar den baard, 
En bidt zijn leven af; maar 't blinkend oorlogszwaard 
Stort neder op zijn hals, doorsnijdt de beide spieren, 
En 't afgeslagen hoofd gaat dwars door 't luchtruim gieren, 
En ploft in 't bloedig slijk met opgesperden mond. 


Schoone vertaling. Evenwel bevalt ons het nederstorten van het zwaard niet. Want Diomedes sloeg Dolon het hoofd af; hij onthoofdde hem. Homerus zegt: hij joeg het hem midden door den hals.

Bl. 128. v. 4.

Nu treedt men onverwijld door bloed en wapens voort, 
En nadert in den kring van Rhesus legerknechten. 
De slaap beving dat heir, reeds afgemat van 't vechten; 
Hun prachtig wapentuig lag nevens hen geschaard 
Drievoudig op een rij met kar en legerpaard. 


De soldaten van Rhesus waren niet afgemat van 't vech-
{==404==} {>>pagina-aanduiding<<}
ten, maar door vermoeidheid; want zij waren den vorigen dag eerst den Trojanen tot hulp gekomen.
Wij geven deze aanmerkingen in denzelfden zin en met hetzelfde oogmerk als de vorige, en zijn door het lezen van dit Boek versterkt geworden in de goede gedachte, welke wij van 's gravenweert's bekwaamheid in dit vak hebben opgevat.





Hulde aan mijne kunstoefenende Stadgenooten, bij de beschouwing hunner tentoongestelde Kunstwerken te Dordrecht in den jare 1819. Door Jan Schouten. Te Rotterdam, bij J. Immerzeel, Jun. In gr. 8vo. f :-4:

De Amsterdamsche Tentoonstellingen zelve hadden lang doen zien, dat Dordrecht vooral uitmunt door eene bloeijende Schilderkunst. De gelegenheid, bij welke deze Hulde is toegebragt, levert nog vollediger bewijs; hoewel het zeker niet te hopen is, dat de Hoofdstad daarom, bij tijd en wijle, zal verstoken blijven van het gezigt dezer meesterstukken, en dat, als door eene soort van Veelgoderij, iedere stad voortaan zijne eigene pictura binnen hare muren opsluiten, en alzoo het groote nut der Tentoonstellingen doorgaans verijdelen zal.
Het vers, ons hier geleverd, is des onderwerps waardig. Het is waarlijk fraai. Men zon hier of daar eene aanmerking kunnen maken, b.v. dat in couplet 4. reg. 3. voor terwijl beter hoewel stond, zoo al deze twee regels niet beter weggelaten waren; dat coup. 7. reg. 6. uwen tempelmuur omvatten, eigenlijk mis is, en misschien kon zijn, uwe muren hier omvatten, want de schilderstukken zullen zeker binnen gehangen, en dus die schatten niet den muur, maar deze de schatten omvat hebben. Doch dit zijn kleinigheden, die ten hoogste strekken, om ook den Dichter toe te roepen, zoo als hij den verdienstelijken kunstenaren, in het slot, doet:

Vaart voort, Picturaas lievelingen! 
Nog hooger op! - den blik vooruit! 
Gij moet naar schooner krans nog dingen, 
Dan u den schedel reeds omsluit. 
Gij moogt niet op de lauwren slapen, 
Die ge in het perk der kunst mogt rapen: 

{==405==} {>>pagina-aanduiding<<}

Verbreidt uw glorie meer en meer! 
De kunst eischt eindloos opwaartszweven - 
Gij moet haar toppunt nader streven, - 
Want hooger Kunst geeft hooger Eer! 




Ode à Monsieur A.L.C. Coquerel, Ministre du St. Evangile. Par G.C. Dubois, née Savary. à Amsterdam, chez A. Vink. 8vo. f :-4-:

Wij zijn maar Hollanders, en men doet ons bijna te veel eere met de toezending van zulke fraaije verzen, in de taal der nieuwe Muzen en Gratiën. Doch zij komen van eene Dame, en al zijn, ongelukkig, hare namen, dubois en savary, voor ons gevoel ook niet zeer aanprijsselijk, wij willen ons door deze klanken even min, als door eenigerlei klinkklank, van het spoor der waarheid en betamelijkheid laten afbrengen. Zoo als gezeid, wij weten er niet veel van; maar het komt ons evenwel voor, dat wij een aantal schoonere verzen in het Fransch gelezen hebben. De taal is wel niet rijk, en leent zich dus niet zoo goed tot die menigvuldige afwisselingen en wijzigingen, welke de poëzij van andere volken, naar vorm en inhoud, hoog verheft. Maar derzelver uitstekende beschaafdheid vergoedt dit weer eenigermate; en de Hebreeuwsche Dichters bewijzen ons, dat eene zekere armoede aan woorden het ware genie niet alleen niet bindt, maar dikwijls zelfs des te schooner vlugt doet nemen. Wij durven niet zeggen, dat deze Ode een dergelijk bewijs voor la langue Française oplevert. Zij schijnt ons eer toe onder het kippengeslacht te behooren, dat ook wel vleugels heeft, maar evenwel niet dan moeijelijk en stooterig vliegt. Enfin, als men het niet minder dan met eene Ode doen kan, dan moet dat rondstaan; en wanneer de form hier en de stof daar wat toegeeft, dan komt men er evenwel zoo tamelijk. Misschien ware alles ook nog beter gegaan, indien de Schrijfster niet een weinig boos geweest ware, en zich daardoor somtijds wat sterk en driftig had uitgelaten. Het wordt dan zoo dubbel moeijelijk, om niet uit den toon te geraken, ja zichzelve niet tegen te spreken. Nu, het doet ons vermaak, dat de Heer coquerel niet naar den Ganges behoeft te gaan, maar, volgens nader advies, hier kan blijven, pour

{==406==} {>>pagina-aanduiding<<}


Verser des flots de lumière 
Sur tous ses admirateurs. 


Alleen hopen wij, dat hij de imitatie van den H. athanasius niet te ver zal drijven. En wordt de voorspelling der Dichteres vervuld:

Tu verras un vain murmure 
De lui-même se calmer - 


gelijk wij wenschen, dan zullen al de kwade namen, die ook hier voorkomen, wel vergeten worden, en zij zal niet meer noodig hebben te bidden:

Muse, soutiens mon courage, 
Et viens redoubler ma voix, 
Je veux célèbrer d'un sage 
Les héroïques exploits! 








Antwoord op de epicrisis van den heer E. Epkema, voorkomende in den Recensent ook der Recensenten, XIIde deel, no. V. bl. 177. antikritiek.

De Heer epkema heeft er geweldig tegen, dat door ons critiques gemaakt worden, waar dezelve volstrekt niet passen. En wij hadden gedacht, dat de critiques van epkema op twee plaatsen van ovidius zeer ongelukkig waren. - Dat de der zake kundigen oordeelen! -
Ovid. III. Am. 9. zegt:

Quum rapiant mala fata bonos, (ignoscite fasso) 
Sollicitor nullos esse putare Deos. 
Vive pius; moriere pius. Cole sacra; colentem 
Mors tamen a templis in cava busta trahet. 
Carminibus confide bonis. Jacet ecce Tibullus. 
Vix manet e tanto parva quod urna capit. 


Het blijkt uit den zamenhang van alles, uit den geest der Romeinsche taal en die der poëzij, dat de meening deze is: Vive pius; tu, homo pius, cum pietate tua, tamen moriere Pius wordt bij moriere herhaald in eene ironisch-medelijdende beteekenis. Het zijn twee stellingen: vive pius, en cole sacra - twee tegenstellingen: moriere pius, en mors colentem trahet.
Epkema zegt, dat deze plaats, zoo als zij daar staat, zeer veel van den monnikendeun heeft: Leef vroom, en gij zult vroom sterven.
Bestaat nu die monnikendeun in het mechanismus van het vers? Dan heeft de Heer epkema weinig poëtisch gehoor. Bestaat die deun in den zin van het vers? Dan ligt de schuld hiervan in de verkeerde vertaling van epkema. En hoe pius cole sacra eene tegenstelling zijn kan van vive pius, en

{==407==} {>>pagina-aanduiding<<}
colentem mors trahet van moriere, gelijk epkema beweert, begrijpen wij niet.
Maar, zegt epkema, de groote valckenaer heeft, ad Eurip. Hippol. p. 311, de plaats van ovidius reeds zoo geïnterpungeerd; en hij wil liever met valckenaer dwalen, dan met eenig Recensent harrewarren en twisten.
Wij zouden liever met ieder mensch, Recensent of geen Recensent, de waarheid willen spreken, dan met valckenaer dwalen. Het was ons ontgaan, en epkema te voren zeker ook, dat valckenaer ook gelezen had pius cole sacra, (schoon wij de Acta Lit. Ultr. niet bij de hand hebben;) maar als epkema zich door het gezag van valckenaer wil dekken, stellen wij daar tegen over het gezag van n. heinsius; en dan geldt heinsius in het vak van Latijnsche Kritiek even zoo veel meer, als valckenaer meer geldt dan heinsius in het vak der Grieksche Kritiek. Indien nu dit vers, met de door ons verdedigde interpunctie, een monnikendeun was, konde het onmogelijk het fijn gehoor en gevoel van n. heinsius ontgaan zijn, om nu nog niet van burman te spreken. Wij ontkennen niet, en hebben dat ook niet ontkend, dat pius cole sacra goed Latijn is; maar pius staat dan in dit geval zonder kracht, en de ironie, welke vermeerderd wordt door de herhaling van pius bij moriere, wordt zwak.
Wij komen tot de andere plaats, in de Metam. II. 823. Aglauros, op den drempel zittende, wordt door Mercurius in een steenen beeld veranderd.

- illi 
Surgere conanti partes, quascumque sedendo 
Flectimus, ignava nequeunt gravitate moveri. 
Illa quidem recto pugnat se attollere trunco: 
Sed genuum junctura riget, frigusque per ungues 
Labitur; et pallent amisso sanguine venae. 
Utque malum late solet immedicabile cancer 
Serpere, et illaesas vitiatis addere partes; 
Sic letalis hyems paullatim in pectora venit, 
Vitalesque vias et respiramina clausit. 


Aglauros wilde opstaan, maar gevoelde zulk eene zware loomheid in die leden, welke wij dan buigen moeten, dat ze dezelve niet konde bewegen. Toen trachtte zij met alle magt zich regt op te heffen; maar de knien zijn verstijfd, en de koude komt haar door de nagels aan; de aderen zijn bleek, door het verliezen van het bloed. En gelijk de kanker voortkruipt, zoo gaat die zelfde doodelijke koude allengskens voort tot de borst enz. - Wij zien hier niets onnatuurlijks in. De koude, welke het bloed en de eêlste deelen van het ligchaam moest aantasten, komt natuurlijk door de nagelen het eerst aan, gelijk wij door voorbeelden uit de Ouden getoond hebben. N. heinsius verwerpt de lezing van een Handschrift per artus, en haalt lucret. III. 527. aan:

{==408==} {>>pagina-aanduiding<<}


In pedibus primum digitos livescere et ungues, 
Inde pedes et crura mori: post inde per artus 
Ire alios tractim gelidi vestigia leti. 


Alwaar lucretius zegt, dat de ziekte aan de nagels van de teenen begon. Welke plaats voor 't overige niets gemeens heeft met die van ovidius, dan in zoo verre de uiterste deelen, de ungues pedum in dit geval, eerst aangetast werden. Gelijk ook de plaats van ovid. II. Metam. 353. niets bewijst, dan dat het gaan van den bast om het lijf van eene der zusters van Phaëton daar zeer natuurlijk te pas komt.
Maar laten wij nu zien, welke verklaring epkema aan ovidius geeft, lezende namelijk inguen voor ungues: ‘Aglauros, die op den drempel zat, kon, toen zij wilde opstaan, de onderste deelen des ligchaams, wegens de versteening, die van beneden af was begonnen, niet meer bewegen. Zij poogde zich wel op te beuren, maar de knieschijf was reeds koud (versteend), en de koude (de versteening) daalde af langs de dijen, liezen en het onderlijf (die lager waren dan de knie), en verspreidde zich, gelijk de kanker, vervolgens naar de borst, keel en spraakdeelen. - Voor ungues was hier geene plaats.’ En boven: ‘Ongelukkiger en gebrekkelijker verklaring, dan Recensent geeft, kon er zeker nooit gegeven worden.’ Nu, zoo denken wij tot nog toe ook over de emendatie en de verklaring van epkema. Om van andere daarin voorkomende sprongen niet te spreken, wordt het pallent amisso sanguine venae vergeten, welke venae hier, volgens onze verklaring, in nadere en betere betrekking tot de ungues staan.
Dat wij in de Letteroeff. eenige voorbeelden hebben aangehaald over de uiterste ligchaamsdeelen, bijzonder de nagels, welke het eerst door de koude bevangen worden, noemt epkema een zweem van geleerdheid. Maar met dien zweem kan een onbekend Recensent immers niets bedoelen. Doch wanneer men kritische aanmerkingen in een Schoolboek plaatst, gelijk epkema in zijne uitgave van den Griekschen gedike gedaan heeft, en wel zulke aanmerkingen, welke getuigen van het geringe oordeel des Schrijvers, dan heeft dat den zweem, om bij oppervlakkige geleerden voor een Criticus te willen doorgaan.
Voor 't overige stellen wij den Heere epkema het volgende voor: Laat zijn Ed. het oordeel van zes bekwame Letterkundigen over de twee plaatsen in kwestie inwinnen, en den uitslag daarvan bekend maken. Indien drie van de zes voor het gevoelen van epkema zijn, en hun gevoelen met hunne namen onderteekenen, zal ik openlijk belijden, dat ik gedwaald heb.
De Schrijver van de Recensie over scheller's Aanleiding enz. in No. III. voor 1819. der Vaderl. Letteroeff. bladz. 133-136.






{==409==} {>>pagina-aanduiding<<}

Boekbeschouwing.

Tijdmeter, of beknopte Tijdlijst der gewijde Geschiedenis van Abraham's geboorte tot aan het einde der eerste Christen-eeuw, met de Bijlagen daartoe betrekkelijk. Opgesteld door P. Bosveld, in leven Predikant te Dordrecht. Iste en IIde Deel. Te Dordrecht, bij Blussé en van Braam. 1818. In gr. 8vo. Te zamen 709 Bl. Buiten Inteekening f 9-12-:

Nog twee Deelen zullen volgen, waarmede alsdan dit werk compleet zal zijn, van hetwelk wij de uitgave verschuldigd zijn aan den Dordrechtschen Kerkleeraar van kooten, die het handschrift van den overleden' Schrijver ter geschenke ontving, maar, eerst door den onspoed der tijden, en naderhand door eene ongelukkige verzwakking van zijn gezigt, in de uitgave verhinderd werd; nu, echter, leende hem zijn Ambtgenoot tydeman gaarne hulp, en alzoo ontvangt het Publiek nu eindelijk dezen kostbaren schat, gelijk de waardige Uitgevers dit werk te regt noemen, en wij verblijden ons daarom zeer, dat een genoegzaam aantal Inteekenaren den Drukker heeft gerustgesteld, hoezeer dit nagenoeg, bij een werk van zoo blijvende waarde, geene behoefte was. Aan de bearbeiding heeft de geleerde bosveld onbegrijpelijk veel moeite te koste gelegd; hij vervaardigde het wel niet opzettelijk voor de drukpers, maar eerst en voornamelijk tot eigen gebruik, hoezeer het allezins de houding neemt, alsof het tot de uitgave bestemd was, en van eene Voorrede voorzien werd, door 's mans eigene hand; het blijkt, dat hij zijn leven lang wenschte te arbeiden aan deszelfs aanvulling en verbetering, en dan de uitgave nog overliet aan het oordeel van den vriend, voor wien hij het na zijnen dood mogt bestemmen. ‘Zoo iemand nader-
{==410==} {>>pagina-aanduiding<<}
hand van dit stuk eigenaar wordt,’ zegt hij, ‘dat waarschijnlijk staat te gebeuren, die zij verzekerd, dat ik hierin’ (het van tijd tot tijd aanvullen en bijkomende aanteekeningen namelijk) ‘ter goeder trouwe ben te werk gegaan, als die geen belang stelde in zichzelven te misleiden, maar te verlichten. Vindt hij dit opstel goed voor zijn gebruik? Hij bediene er zich van! Behaagt het hem niet? Hij kan het op 't vuur werpen, en als onnoodig uit de wereld helpen, zoo als aan vele andere boeken en schriften gebeurt, die onnoodig geoordeeld
worden.’ Gelukkig kwam het werk in waardige handen; en zoo ontvangen wij eenen arbeid van wijden omvang, waaraan een beroemd Geleerde van ons vaderland jaren lang de grootste vlijt heeft te koste gelegd.
De Tijdmeter wijst de gebeurtenissen aan, beginnende met de geboorte van Abraham, gesteld in het jaar vóór Christus geboorte 2317, welke jaren met 1 Jan. beginnen, zijnde van de Periodus Juliana het 3051ste. Hooger vond de Schrijver het ongeraden op te klimmen. Alle tijdrekening, zegt hij, is eigenlijk eene terugrekening van het tegenwoordig oogenblik; en bij neemt de proef, hoe hoog men in eene geschakelde telling kan opklimmen. 747 jaren vóór Christus geboorte begint de jaartelling van Nabonassar, te Babijlon; 259 jaar te voren bouwde Salomo den Tempel te Jeruzalem; 592 jaar vroeger trok Israël, onder Mozes, uit Egypte; 430 jaren vóór dien tijd was Israël, onder Jakob, in Egypte gekomen; en 289 jaar vroeger begint de geboorte en de geschiedenis van Abraham. 2317 jaren vóór onze thans gewone jaartelling is iets groots, en bij geene Natie kan men hooger gaan, ten zij men zich door grootspreken en pogchen op grooten ouderdom wil laten bedriegen. Vroeger vindt men ook in de H. boeken der Hebreërs geene zekerheid, van wege de hier verschillende opgave in het Hebreeuwsche en Samaritaansche Vijfboek, de vertaling der LXX, en de geschiedboeken van Josephus. Dan, hoezeer nu het tijdvak

{==411==} {>>pagina-aanduiding<<}
van Adam tot den zondvloed, en van dien vloed tot Abraham, onbepaald blijft, is het eerste gedeelte daarvan voor den tijdrekenaar zonder consequentie, wijl daarvan geene gebeurtenissen afhangen; het menschdom is vermenigvuldigd, is tot eene verbazende verbastering van zeden vervallen, en daarop is de zondvloed gevolgd; het is onverschillig, of dit 13, 16 of 22 eeuwen bevat. Het tweede gedeelte is wel belangrijker; maar het bovengenoemde verschil der Codices belet echter hier eenen vasten voet te zetten; waarom bosveld dan ook (daar hij zich niet gaarne ophoudt met onzekerheden en nuttelooze gissingen) met Abraham zijnen Tijdmeter begint. Zeer lezenswaardig is inmiddels hetgeen hij te dezen aanzien in zijne Voorrede aanvoert omtrent Mozes Tijdrekening vóór en na den vloed, waaruit blijkt, dat hij niet maar gemakshalve en zonder zaakkennis het jaar van Abrahams geboorte voor het non plus ultra der ons mogelijke zekere tijdrekening houdt, en eindelijk zegt: ‘Abraham was uit de linie van Sem, Noach's zoon, - dit is alles, wat wij weten.’
Hoewel er Tijdlijsten genoeg voorhanden zijn, waarvan men zich tot zijn gemak bedienen kan, vond bosveld bij dezelve echter twee ongemakken, die hij aldus opgeeft: ‘Het eerste is, dat dezelve doorgaans gemaakt zijn naar eene zekere onderstelling, of uit liefde tot een zeker Systema, hetwelk men zich of in de Theologie, of in de Historie gemaakt heeft, en waarnaar men dan alles, niet alleen openlijk, maar ook heimelijk en zonder waarschuwing, heeft geplooid en gedraaid; waardoor de eene Tijdlijst van de andere aanmerkelijk verschilt, en men nooit op eene derzelve gerust kan afgaan. En zulks te minder, omdat, hetwelk mijne tweede zwarigheid was, die Tijdlijsten meestal zonder eenig, althans zonder genoegzaam bewijs zijn opgesteld; immers niet zoo, dat men kort en zonder veel omslags zien kan, welke eigenlijk de gronden zijn, waarop de voorname

{==412==} {>>pagina-aanduiding<<}
punten der Tijdrekening, van welke de nadere berekening der bijzondere gevallen moet afhangen, wezenlijk rusten. Om dan deze ongemakken voor mij weg te nemen, en een handboek te hebben, dat mij, ieder oogenblik, tot een rigtsnoer of leiddraad strekken kan, heb ik dit opstel gemaakt, om mij te dienen tot eenen Tijdmeter, waarmede ik alle voorkomende gevallen der oude Historie, en alle bijzondere rekeningen en opgaven, kan vergelijken. En opdat ik daarop, voor mijzelven, volkomen staat zou kunnen maken, heb ik, zoo veel en zoo naauwkeurig als mij mogelijk was, de getuigenissen der oude en oorspronkelijke Schrijvers, op welken wij ons verlaten moeten, zoo wij niet alle geschiedkundige geloofwaardigheid verwerpen willen, niet alleen aangehaald, maar ook, om het gemak en de aangenaamheid te vergrooten, woordelijk daarbij geschreven. En daar het ondoenbaar was, hieraan, van den eersten aanleg af, alle mogelijke volledigheid te geven, heb ik het geschreven op eene wijze, die voor verdere aanvulling, of bijkomende Aanteekeningen, geschikt is.’
Deze Tijdmeter bevat alzoo de slotsom der tijdrekenkundige onderzoekingen van den geleerden man, met alle naauwkeurigheid gedaan, en menigmalen herzien en getoetst; maar dezelve is echter veel meer dan eene enkel tijdrekenkundige Kronijk, en over de meest voorname en belangrijke geschiedkundige daadzaken vinden wij hier tevens, met aanwijzing der bronnen, en dikwijls met de eigene woorden uit dezelve, de meest voldoende berigten, en kunnen duidelijk opmerken, met hoeveel oordeel zoo wel, als naauwkeurigheid, de Schrijver den arbeid van vroegere Geleerden heeft geraadpleegd; terwijl hier en daar meer of min uitvoerige aanteekeningen nog aanvullen, hetgeen in den tekst geene voegzame plaats vinden kon.
Hoezeer de aard des werks voor geen uittreksel vatbaar is, en ook naauwelijks eene proeve gedoogt, willen wij, om toch iets te geven, het volgende af-
{==413==} {>>pagina-aanduiding<<}
schrijven; het is aangeteekend bij het 4 jaar vóór Christus (dat zegt: vóór onze gewone Tijdrekening) - 27 van Keizer Augustus - Aer. Nabonas., beginnende 24 Aug. 745 - Herodes 34 - Christus ouderdom 3.
Joseph. Oudh. B. 17. H. 8. ‘Terwijl de gezanten van Herodes op weg waren, om met de bevelen, die hij hun gegeven had,’ (behelzende kennisgave van Antipater's misdaad, vroeger verhaald) ‘naar Rome te gaan, werd hij van eene ziekte aangetast, maakte zijn' uitersten wil, en benoemde tot zijnen nazaat in de regering Antipas, den jongsten zijner zonen, omdat Antipater hem door zijne lasteringen tegen Archelaus en Philippus verbitterd had. - En naardemaal hij geene hoop had, dat hij uit die ziekte opkomen zoude, vermits hij bijkans 70 jaren oud was, werd hij zoo grijnig en korzel, dat hij zichzelven niet dulden kon.’ (Den aanvang dezer ziekte kan men stellen in of omtrent half January dezes jaars.)
Joseph. Joodsche Oorl. B. 1. H. 21. ‘Middelerwijl nam de ziekte van Herodes, die toen 70 jaren oud was, toe; zijn ouderdom verzwakte zijne krachten. - Maar niets kwelde hem meer, dan dat Antipater nog leefde, invoege, dat hij niet langer in overleg was, of hij Antipater zou doen sterven, maar hij wachtte alleenlijk, tot dat hij weder gezond zoude zijn, om hem dan, na goed overleg, met den dood te straffen.’
Hier kwam een nieuw hartzeer bij. ‘Want (Oudh. 17. 8.) Judas, zoon van Sarifeus, en Matthias, zoon van Margolothus, - verstaande dat des Konings kwaal ongeneeslijk was,’ moedigden hunne leerlingen aan, om den gouden arend, dien Herodes boven de groote poort des Tempels had doen zetten, af te werpen, gelijk zij deden. De bevelhebber van 's Konings bende nam veertig dier jongelingen gevangen, en bragt hen bij den Koning, nevens Judas en Matthias.
‘Herodes zond hen dan geboeid naar Jericho, deed aldaar de voornaamste Joden zamenkomen, en liet

{==414==} {>>pagina-aanduiding<<}
zich, wegens zijne zwakheid, op een draagbed derwaarts voeren.’
Hierbij stelt bosveld aan den voet der bladzijde deze aanteekening:
‘Herodes zond hen dan geboeid, enz. Josephus eigen woorden zijn: (Edit. Haverc. c. 6. § 3.) βασιλεὺς δὲ ἀυτοὺς καταδήσας, ἐξέπεμπεν ἐις ἱερεχοῦντα, καλέσας Ι᾽ουδαίων τοὺς ἐν τέλει. Καὶ παραγενομένων, ἐξεκκλησιάσας ἐις τὸ ἀυτὸ θέατρον ἐπὶ κλινιδίου κέιμενος ἀδυναμία τοῦ ςῆναι; 't welk, zoo als de commata staan, letterlijk beteekent: De Koning dan hen geboeid hebbende, zond naar Jericho, om de Joden die in het magistraatsgezag waren te roepen. En die gekomen zijnde, de vergadering t' zamen geroepen hebbende in dezelve schouwburg liggende op een beddeke uit onvermogen om te staan, stelde hij op enz. - Doch wijl de Joodsche
Overheid niet uit Jericho naar Jeruzalem, maar uit Jeruzalem naar Jericho moest geroepen worden, en wijl het ook in het vervolg blijkt, dat de zieke Herodes reeds te Jericho was, schijnt de comma, die achter ἱερεχοῦντα staat, weggenomen en achter ἐξέπεμπεν geplaatst te moeten worden; en dan is de zin: de Koning dan, hen geboeid hebbende, zond, om naar Jericho te roepen de Joden, die enz. En Herodes werd niet in een beddeke naar Jericho gedragen, maar sprak van een beddeke tot de vergadering.’
Joseph. Oudh. B. 17. H. 8. ‘De Koning ontnam Matthias, dien hij geloofde eenig deel aan dien toeleg gehad te hebben, het Hoogepriesterambt, en gaf het zijnen schoonbroeder Joäzar, - en deed dien anderen Matthias, sticht er van de muiterij, nevens allen, die met hem gevangen genomen waren, levend verbranden: “En dien nacht was er eene verduistering in de Maan.” Καὶ ἡ σελήνη δὲ τῇ ἀυτὴ νυκτὶ ἐξέλιπεν: d.i. En de Maan eclipseerde nog dienzelfden nacht.’
Deze Maan-eclips is door deskundigen berekend dit jaar voorgevallen te zijn op den 13n Maart, zijnde 5½ duim verduisterd. Den 27n Maart daaraanvolgende, drie dagen na de nachtevening, is de maan nieuw, en

{==415==} {>>pagina-aanduiding<<}
den 11n April vol geweest, op welken dag het Pascha inviel. Kluit, Vindic. P. 2. p. 609. En lardner, Geloofw. der Evang. Gesch. D. 2. p. 557 en 561.
Hierbij is nog deze aanteekening:
‘Een kundig vriend heeft mij berigt, dat er in de jaren vóór C. 7 tot 1, en dus in zeven jaren, zijn geweest elf Maan-eclipsen, waarvan alleen 5 te Jeruzalem zigtbaar; als:
In het jaar 5, den 23 Maart, Donderdag, een half uur na zon; wanneer het ook Pascha zou kunnen geweest zijn, wijl de zon toen al door het aequinoctium was, zijnde de maan geheel verduisterd.
Den 15n September in datzelfde jaar, zijnde Vrijdag, van even over 9 tot over 1 uur; ook geheel verduisterd.
In het jaar 4, den 13 Maart, Dingsdag, en dus vrij zeker vóór Pascha. Het begin 1 uur 22 min. 20 sec., het einde 3 uur 51 min. 24 sec., zijnde even 5 duim verduisterd.
In het jaar 1, den 10 Januarij, 's nachts tusschen den 9n en 10n op Zaturdag.
29 December, Dingsdags.
Voorts waren de onzigtbare Eclipsen, Ao. 6, 4 April en 27 Sept.; Ao. 4, 5 Sept.; Ao. 2, 19 Jan. en 16 Julij; Ao. 1, 4 Julij.’
Dit brokstuk oordeelen wij genoegzaam ter proeve van de oordeelkundige naauwkeurigheid en vlijt des geleerden Schrijvers, van welke geheel de Tijdmeter blijken draagt. De Bijlagen, betreffende de overgeblevene gedenkstukken van andere volken, in zoo verre die bij den Tijdmeter moesten nagegaan en beoordeeld worden, zijn uitvoerig en grondig bearbeid, en dienen allezins, om den bevoegden beoordeelaar in staat te stellen, het gevoelen van bosveld te beoordeelen en hoog te doen waarderen; zij zijn een onderwerp van gezette studie, welke door dezen geleerden en moeijelijken arbeid inmiddels zeer wordt verligt. De Schrijver gaat alles stuk voor stuk afzonderlijk na; en komt hem vervolgens het een en ander voor, waardoor het vroeger gevondene óf bevestigd óf anders gewijzigd wordt, zoo neemt hij

{==416==} {>>pagina-aanduiding<<}
dit overal dadelijk en dankbaar op; het blijkt allezins, dat het hem bij zijn onderzoek om niets anders te doen was, dan om waarheid en de meestmogelijke zekerheid. Te regt oordeelden de Uitgevers, dat zoodanig eene Bijlage al dadelijk bij het ontvangen van den Tijdmeter welkom zou zijn, en ter regte waardering van den labor Herculeus des geleerden Schrijvers vereischt werd; zij geven daarom nu die over de Tijdrekening der Egyptenaren, als tot eene voorproef, waarvan wij eenig lijk den Inhoud, in XIV Hoofdstukken bestaande, kunnen opgeven: I. Koningen van Egypte, die in de H. Schrift bekend zijn, of genoemd worden na den dood van Mozes. II. De Koningen van Egypte, naar het verhaal van Herodotus. III. Vergelijking van Herodotus verhaal met dat der H. Schrift, ten aanzien der genoemde Koningen. IV. Dezelfde vergelijking, ten aanzien van den tijd der regering der Koningen door beiden genoemd, van Rehabeam en Sesostris tot aan het einde der beide Koningrijken, zoo van Juda als van Egypte. V. Van hetgeen de Profeet Jesaja van de Egyptische zaken meldt en voorzegt Hoofdst. XIV:28-32. en XX. VI. Hoofdst. XVII:12-14. en XVIII. VII. Hoofdst. XIX. VIII. Geschiedenis van Egypte en derzelver Tijdsbepaling uit de Voorzeggingen en Predikatiën van Jeremia. IX. Hetzelfde uit Ezechiël. X. Overweging van hetgeen Diodorus Siculus aangaande de Egyptische Tijdrekening verhaalt. XI. Tijdrekening van Egypte volgens Manetho, zoo als die bij Josephus wordt aangehaald; alsmede hetgeen die Schrijver uit Cheremon en Lysimachus verhaalt. XII. Tijdrekening van Egypte volgens Manetho, zoo als Eusebius hem heeft aangehaald en uitgetrokken, vergeleken met de Kronijk van Afrikanus; - het een en ander naar de opgave van Syncellus. XIII. Tijdrekening van Egypte, zoo als die voorkomt in de Kronijk van Eusebius. XIV. Tijdrekenkundige Lijst van de Koningen van Egypte, naar de opgave van Syncellus zelven.
De Lezer gelooft wel, zonder onze verzekering, dat hij hier menige plaats uit de Profetische schriften tref-
{==417==} {>>pagina-aanduiding<<}
felijk vertaald, en in een helder licht zal aantreffen; en, het doel en de aard van het werk mogen overigens niet onder de beoordeeling en in den smaak vallen van iederen Christenleeraar, niemand onder dezen zal het echter zonder vrucht, bij zijne behandeling der H. Schriften, raadplegen; terwijl de man van studie in dit vak zich den geleerden bosveld telkens op nieuw verpligt zal rekenen, de verdere Bijlagen met verlangen te gemoet ziende. Wij zijn de bekwame Uitgevers voor hunne oplettendheid bij de moeijelijke correctie der druk proeven allezins dank verschuldigd.





Geschiedenis der Menschheid naar den Bijbel, door Herman Muntinghe. XI Deelen, met de Bladwijzers. Te Amsterdam, bij J. Allart, 1801-1819. In gr. 8vo. f 39-6-:

Geschiedenis der Menschheid, naar den Bijbel, is geheel iets anders dan Bijbelsche Geschiedenis. Deze laatste kan volstaan met de vermelding van hetgeen er, volgens het verhaal in den Bijbel, gebeurd is; maar kan niet verpligt worden zich in te laten op den invloed, welken die loop der zaken had op de menschheid, dat is, in deze betrekking, op de ontwikkeling, godsdienstige ontwikkeling des menschelijken geslachts. Dit laatste na te gaan en op te geven, is wel degelijk de taak van den Schrijver eener Geschiedenis der Menschheid naar den Bijbel. Hij heeft te doen met hare zedelijke vermogens en al wat met dezelve in verband staat, en moet aantoonen, welken weg de zedelijke beschaving des menschelijken geslachts genomen heeft: maar ook dit nog niet alleen; hij is verpligt, oplettend te maken op de wijsheid Gods in het kiezen van dezen weg. Dit laatste inzonderheid is iets, dat van bijzondere nuttigheid is met opzigt tot het ongeloof. Dit, namelijk, vindt in den Bijbel niet anders dan een zamenraapsel van onderscheidene stukken, die in geenen zamenhang onderling staan. Als Goddelijk onderwijsboek voor de menschheid hem te beschouwen, merkt de ongeloovige als on-
{==418==} {>>pagina-aanduiding<<}
zin aan. Het ontbreekt hem aan tijd, aan gelegenheid of aan goeden wil, om de behoeften der menschheid in hare verschillende leeftijden te onderscheiden, en de wijsheid Gods te erkennen, die zich telkens naar dezelve schikte. Miskent hij dus de eerste openbaringen en leidingen des Allerhoogsten, hij kan onmogelijk gebragt worden tot waardering van het volmaaktste onderwijs, hetgeen uit de eerste beginselen alleen kan voortvloeijen. Zoo mist hij dat overzigt des geheels, zoo onmisbaar tot eene regte schatting van het bijbelsch onderwijs in de verschillende tijdvakken, en dus van den Bijbel in 't geheel, als een doeltreffend onderwijsboek voor de menschheid. Door de daarstelling eener Geschiedenis der Menschheid naar den Bijbel kan dit doel bereikt worden bij
eenen ieder, die niet, door vooringenomenheid bezet, zijne partij eens voor altijd gekozen heeft.
Een werk van die natuur heeft ons de Hooggel. muntinghe geleverd door eenen arbeid van vele jaren. Onze Letterkunde mag zich op hetzelve beroemen, omdat het een werk is, tot nog toe eenig in deszelfs soort; en de godsdienstige wereld moet er zich over verblijden, om redenen, die wij reeds ontvouwden. Niet dan stukswijze en van eenige Deelen in der tijd verslag gedaan hebbende van dit belangrijk werk, beschouwen wij het thans als onze taak, om er kortelijk verslag van te geven, daar het zichzelve genoeg aanprijst.
Eene korte Inleiding plaatst den Lezer op het standpunt, waarop hij staan moet, om de nuttigheid en het aangename van dit werk te erkennen. Hierop wordt het eerste Tijdperk der Geschiedenis, van de Wereldschepping tot op den Zondvloed, behandeld in twee Hoofddeelen, waarvan het eerste tot op de eerste zonde gaat.
In den beginne schiep God het gansch heelal; maar later, door eene geweldige omkeering verwoest, werd de aarde door de Almagt weder trapswijze, gedurende onderscheidene tijdkringen, waaronder juist niet dagen, naar den zin, dien wij aan dit woord hechten, te ver-
{==419==} {>>pagina-aanduiding<<}
staan zijn, bewoonbaar gemaakt voor mensch en vee. In de zinnelijke voorstelling van de vorming des menschen ligt reeds de aanduiding van zijn Goddelijk kindschap. Volwassen naar het ligchaam, reeds terstond na zijne schepping, was hij echter der onderwijzinge hoogst behoeftig, ontving die ook naar zijne vatbaarheid, en men moet zich wachten zoo wel te hoog als te laag te denken over zijnen toestand. In het zedelijke was die niet slechts onschuldig, maar heilig, schoon vatbaar voor veel volmaking. Zijn ligchaam mag veilig voorondersteld worden, gelijk alles, wat in vollen bloei staat, sterker en schooner, dan dat zijner nakomelingen, geweest te zijn; en hooger ouderdom was ook voor hem noodig. Zijne eerste verblijfplaats, in de open lucht, gaf hem aangename indrukken, en leverde hem het weinige noodige op. Door Goddelijk onderrigt ontvingen de eerste menschen eene, schoon zeer onvolkomene, taal, die zeer leenspreukig zijn moest. Hierdoor ontstonden de fabelen. Het zedelijk en godsdienstig onderwijs der eerste menschen was meest zinnelijk en van weinig omvang. Tot dit onderwijs was reeds hunne eerste woonplaats zeer geschikt. Reeds in dit eerste onderwijs ontdekt men Gods plan, den mensch op te leiden tot de hoofdwaarheid der godsdienstleer - God is liefde. Ook de arbeid, den eerste menschen opgelegd, was berekend ter ontwikkeling hunner denkbeelden; maar bij dit alles ontvingen zij toch ook stellige bevelen, ondersteund door gemeenzaam nader onderwijs, waarvan de wijze niet wel te bepalen is; van welke onderrigtingen de goede uitwerkselen in het verhaal te zien zijn.
God stelde ten laatste bij de eerste menschen het huwelijk in, als eene heilige zaak, en grondslag der zamenleving.
[Het tweede Hoofddeel wordt begonnen met het verhaal van den zondenval, in welks voorstel die helderheid en die wijsgeerige geest, welke in het overige dezes werks heerschen, naar ons gevoel, niet gevonden

{==420==} {>>pagina-aanduiding<<}
worden. Naar 's Hoogleeraars gevoelen, in de aanmerkingen ontvouwd, is de verleider de Duivel of Satan geweest, waarschijnlijk in de gedaante van eenig goed wezen, 't geen God gewoon was, bij het mededeelen zijner onderwijzingen aan de menschen, te gebruiken. Ten laatste, echter, hecht toch de Hoogleeraar in de aanmerkingen, als op de hoofdzaak, op de zedelijke uitkomst, die door elke opvatting des verhaals geleerd wordt, en noemt zijn gevoelen, met bescheidenheid, eene gissing.]
In den eersten zondenval vertoont zich de natuur der menschen zoo, gelijk zij sedert altijd gedaan heeft; en de beschouwing des verhaals daarvan is daarom belangrijk, ten aanzien van de geschiedenis der menschheid. In de menschelijke natuur werd de zinnelijkheid het heerschende beginsel, en de wanorde der driften nam toe. Hoe moeijelijk het zij, den staat der beschaving des menschdoms in dit tijdvak te bepalen; genoeg, het is niet vervallen tot volslagene wildheid. De verstandelijke beschaving ging langzaam. Behoefte legde den grond tot de uitvinding van de noodzakelijkste kunsten, gelijk vervolgens de overhelling tot vermaak de eerste beginselen van de schoone kunsten voortbragt. Nieuwsgierigheid, winzucht enz., benevens het Goddelijk onderwijs, door het geven van aanleiding, werkten hiertoe ook mede. Door den langeren leeftijd der eerste menschen konden de kunsten ook aan volmaking winnen; en opmerkelijk is de uitmuntendheid van Kaïn's nakomelingen in dezelve, boven die van Seth.
Akkerbouw en veefokkerij komen als de oudste kunsten voor, en getuigen van eene Goddelijke leiding. De woningen waren zeer eenvoudig; Jabal vond de beweegbare uit. De metalen werden ligt gevonden; Tubal is de uitvinder van derzelver eerste bewerking. IJzer is eene benaming van eenig metaal, die hare bepaalde beduidenis eerst later heeft ontvangen. Zang en dans zijn reeds aan kinderen natuurlijk; vandaar ook de dichtkunst, als levendige, gevoelvolle, zinnelijke en beeld-
{==421==} {>>pagina-aanduiding<<}
rijke voorstelling, zeer oud, gelijk Lamech's aanspraak aan zijne vrouwen bewijst. Later kwam men op de instrumentale toonkunst. Toevallig, welligt, ontdekte Jabal, dat holle rieten zekere welluidende toonen gaven; welke uitvinding, bij het langduriger leven der menschen, ligt in volkomenheid konde toenemen. Deze uitvinding was zeer verdienstelijk. De kunst van tellen en getallen zamenrekenen ligt in de oude geslachtregisters ten gronde, hetgeen tot het aanwezen van eenige mathematische kundigheden laat besluiten, gelijk de opteekening dezer geslachtregisters eenige kennis aan letterschrift doet vermoeden. In dit alles is de hand der leidende Voorzienigheid onmiskenbaar.
In de geslachten van Kaïn en van Seth werden de eerste maatschappijen, die elk afzonderlijk leefden; en deze oudste maatschappijen werden waarschijnlijk door de huisvaders bestuurd. Zij waren het gevolg van het huwelijk. Natuurlijk werd het oppergezag over verscheidene huisgezinnen toevertrouwd aan den stamvader, die door den oudsten zijner zonen werd opgevolgd. Het menschdom stond op eenen trap van natuurlijke beschaving, die, ja, kinderlijk, echter genoegzaam was tot menschelijke vorming.
In Kaïn wordt een sprekend bewijs gezien van den voortgang van het zedelijk bederf. Tot stuiting van dezen al voortetenden kanker, verkoos God, zich somwijlen zigtbaar aan het menschdom te vertoonen. [Hier hadden wij wel gewenscht iets te lezen aangaande de betrekking der zigtbare gedaanten tot den onzigtbaren God.] Het ontvangt nu onderwijs aangaande Gods oplettendheid op der menschen innerlijk gemoedsbestaan, en van zijne regtvaardigheid, die het kwaad meet straffen, maar ook van zijne vergevensgezindheid, en troostend vooruitzigt in de toekomst; hetgeen, echter, niet dan zeer algemeen zijn kon. Het denkbeeld van uitwendige eerbetuigingen en offeranden ontstond bij kinderlijke menschen zeer natuurlijk, en werd door Goddelijk onderrigt gewijzigd en ondersteund. Zoo leerde

{==422==} {>>pagina-aanduiding<<}
God aan de menschen, dat de gezindheid, waarmede het offer gebragt werd, aan hetzelve waarde gaf of ontnam; als ook, dat, gelijk dit offer stierf, de mensch eigenlijk ook verdiend had te sterven: zoo ontstonden de zoenoffers. Wijders onderwees God door daadzaken en lotgevallen, b.v. de wegneming van Henoch. Gods liefderijke gezindheid blijft dus voldurend zich bewijzen.
Het geslacht van Seth muntte zeker boven dat van Kaïn uit in godsvrucht; maar daaruit volgt niet, dat in Kaïn's in 't geheel geene deugd, en in Seth's in 't geheel geene ondeugd zij gevonden. - Over 't algemeen erkende men in dit tijdvak, schoon alles zoo zinnelijk en onvolmaakt als zich verwachten laat, eenen God, Schepper en Onderhouder van alles, onbesefbaar goed, inzonderheid omtrent de menschen, wien men, ook uitwendig, liefde en eerbied, gelijk kinderen aan hunne ouders, moest bewijzen. Men begreep echter ook, dat dit uitwendige niet genoeg was. Inzonderheid had men geleerd, zich, tegenover God, als misdadigen te beschouwen, en zijne genade te meer te erkennen, die des berouwhebbenden deel zoude zijn. Door Abel's vroegen dood en Henoch's wegneming werd het denkbeeld aangaande het toekomend leven opgewekt. Voorts kan men veilig een aangeboren gevoel van zedelijk goed en kwaad vooronderstellen; maar zedelijke deugd was van eigenlijke godsvrucht niet onderscheiden, maar daarmede ten naauwste vereenigd, of op den godsdienst gegrond.
Het zedebederf nam echter toe, en bewees zich in zekere woestheid, verzeld met wrevelmoedigheid, onbarmhartigheid en wreedaardigheid. Heerschzucht maakte inbreuk op de gelijkheid der standen; geweld legde den grondslag tot de slavernij. Natuurlijk ontstonden toomelooze wellust en dartelheid. Dit verderf had eerst voornamelijk in het geslacht van Kaïn plaats; maar door de vermenging erfde 't ook in dat van Seth over, en schijnt verzeld geweest te zijn met stoutmoedige verachting van de Godheid. God dreigde en gaf uitstel;

{==423==} {>>pagina-aanduiding<<}
vruchteloos. De zondvloed verdelgde allen, behalve Noach en deszelfs gezin.
Wie den Bijbel zonder vooroordeel leest, zal al het daarin tot dus verre vermelde niet anders dan natuurlijk kunnen vinden.

(Het vervolg hierna.)





Het ongunstig onthaal des Heilands in de wereld, van deszelfs aandoenlijke zijde beschouwd; met bestrijding van eenige voorname oorzaken daarvan in den tegenwoordigen tijd. In eenige Leerredenen, door Ewaldus Kist, Predikant te Dordrecht. Te Dordrecht, bij A. Blussé en Zoon. In gr. 8vo. XVI en 302 Bl. f 2-4-:

Door een ongelukkig toeval is de aankondiging dezer schoone en nuttige Leerredenen bij ons vertraagd. Dan, daar dezelve zoo wel te pas komen, willen wij ze liever laat, dan in 't geheel niet aanprijzen. - Het ongunstig onthaal, hetwelk de Heiland in de wereld vindt, is allezins, gelijk de eerste Leerrede, naar Joh. I:10, 11, betoogt, zeer aandoenlijk, en de vergelijking, onder andere, met eenen vader, die na lange afwezigheid tot de zijnen wederkeert, en, tegen zijne verwachting aan, door hen niet wordt aangenomen, inderdaad treffend. Wij vroegen echter onder 't lezen dezer Leerrede: hoe konden de Joden weten, dat het deze Jezus, dien zij verwierpen, was, die voormaals aan de vaderen was verschenen; dat zijne stem Sinaï bewogen had, en hij het volk gedurende eeuwen had geleid? Ons dacht het wat sterk, te vooronderstellen, dat de Joden aan deze leer eener latere dogmatiek kennis gehad konden hebben.
De volgende vijf Leerredenen zetten nu de oorzaken van het ongunstig onthaal des Heilands in de wereld uiteen. De tweede in den bundel noemt, als zooda-
{==424==} {>>pagina-aanduiding<<}
nige oorzaak, de ligtzinnigheid, naar Gen. XIX:14b; de derde, de aardsgezindheid, naar Luc. XIV:18, 19, 20; de vierde, het gebrek aan kennis onzer zonden, of eene hooge inbeelding van onze eigene deugd, naar Spr. XX:9; de vijfde, het gebrek aan levendige indrukken en bekommerend gevoel van het groote kwaad der zonde en hare rampzalige gevolgen, naar Rom. VI:21; de zesde, het gebrek aan kennis van Jezus Christus. - Bij deze zes Leerredenen heeft de Heer kist nog vier andere gevoegd, betrekkelijk hetzelfde onderwerp; te weten, de zevende handelt, naar Matth. XIII:58, over het toenemend ongeloof omtrent den persoon van Jezus Christus, als oorzaak van de mindere kracht tot zedelijke verbetering, die het Christendom en de Christusregering in onze dagen doen; de achtste bevat eene plegtige opwekking van de Dordrechtsche Gemeente tot vorige godsdienstigheid, naar Luc. IV:16; de negende leert, naar 1 Kon. XIX:14b. vergeleken met vs. 18, dat er doorgaans, naar het oordeel van God, meer godsvrucht op aarde is, dan menschelijk oordeel vermoedt; en de tiende is eene Leerrede bij het einde des jaars, over 1 Petr. IV:7, 8.
Bij een, ook slechts oppervlakkig, overzigt van deze Leerredenen gevoelt men weldra derzelver gepastheid, inzonderheid in onzen tijd, derzelver onderlingen zamenhang, derzelver waarheid, op menschenen wereldkennis gegrond, en derzelver praktikaal nut. Wij prijzen den ernst, waarmede de Eerw. kist over de hoogste belangen der menschheid tot hare leden spreekt; maar wij kunnen niet ontveinzen, dat ons stuit een zekere veroordeelende toon omtrent zulken, die zijner dogmatiek niet zijn toegedaan, en die in de godsdienstige voortbrengselen van dezen geachten Kerkleeraar nog al hier en daar doorstraalt. Zoo, b.v., wekt het altijd een onaangenaam gevoel in ons op, wanneer de eerdienst der Roomsche kerk op den predikstoel wordt veroordeeld; deze is immers daartoe de plaats niet, en het komt ons, wanneer wij zoo iets

{==425==} {>>pagina-aanduiding<<}
hooren of lezen, altijd voor, alsof wij daarbij om iets anders moesten denken, dan om de nederige, christelijke liefde, die zich niet vermeet eens anderen huisknecht te oordeelen. Met aandoening, toch, aan dezulken te denken, (zie bl. 19) die eener andere meeninge zijn toegedaan, is iets meer nog, dan hunne meening zelve op goede gronden afkeuren; het heeft wel zoo iets van zware gedachten over denzelver zaligheid, en er staat toch onbepaald: verdoemt niet!





Verhandelingen, Redevoeringen en losse Geschriften. Door J.H. van der Palm. IIde Deel. Te Amsterdam, bij J. van der Hey. 1818. In gr. 8vo. VIII en 342 Bl. f 3-:-:

Na acht jaren tusschenpoozing, geeft de Heer van der palm, als daartoe sedert een' geruimen tijd aangezocht, een' vervolg op zijne Redevoeringen en Verhandelingen in het licht. Daar het getal der stukken, hiertoe geschikt, te gering was, om een boekdeel, eenigzins evenredig aan het eerste, uit te maken, zijn er vier losse stukjes, die te voren elk afzonderlijk uitgegeven waren, op voorstel van den Boekhandelaar en tot genoegen van den Auteur, bijgekomen. Indien, echter, iemand, die stukjes reeds hebbende, en zich aan de gemelde onevenredigheid niet storende, de Verhandelingen en Redevoeringen afzonderlijk verkiest te hebben, hij kan zijne begeerte voldaan zien. Gemelde losse stukjes zijn: 1. Vaderlandsche Uitboezeming. 2. Nederlands blijde vooruitzigten, godsdienstig gevierd in eene Leerrede over 2 Kon. XIX:30. 3. De Vrede van Europa. 4. Christelijke opwekking tot Heldenmoed, in eene Leerrede over Lukas IX:24a.
De Verhandelingen en Redevoeringen, waarbij wij ons nu voorts alleen bepalen willen, zijn insgelijks vier in getal.
I. Verhandeling over de Welsprekendheid van Cicero. Deze staat eenigermate in verband met de Redevoering

{==426==} {>>pagina-aanduiding<<}
over den waren aard der Welsprekendheid, in het eerste Deel uitgegeven. In dezelve had de Schrijver het onderscheid tusschen Dichtkunst en Welsprekendheid aangewezen. In de onderhavige Verhandeling neemt hij zijn begin uit de meerdere zeldzaamheid van goede Redenaars boven goede Dichters, en voegt er bij eene korte opgave der voornaamste redenen daarvan. Daarna gaat hij over tot het hoofdoogmerk zijner Verhandeling, om eene dadelijke proeve te leveren van Cicero's toon en trant en kracht van zeggen. Om dit des te beter te doen, spreekt hij, vooraf, kortelijk over Cicero, over zijn Redenaarsambt en kunst, gelijk ook over den inhoud en het belang der Redevoering, welke hij tot bereiking van zijn doel geschikt oordeelde. Hoezeer ook de Heer van der palm in dit gedeelte de kortheid betrachtte, heeft hij evenwel al het hoofdzakelijke zoo duidelijk en zoo schoon voorgesteld, dat wij daarin terstond den meester erkennen, die overwaardig is, den welsprekendsten der Romeinsche Redenaren te kenschetsen. Na opgemerkt te hebben, hoe deze door smaak en neiging en natuurlijken aanleg tot Redenaar bestemd was, de uitmuntende gaven, hem door de natuur geschonken, versterkte en te hulp kwam door verstandige en edele werkzaamheid, en van den beginne af, dat hij op het openbaar tooneel verscheen, met uitbundige en welverdiende toejuiching ontvangen werd, brengt hij eenige weinige en voldoende aanmerkingen voor, om van de welsprekendheid diens beroemden Redenaars een juist denkbeeld te geven. De sterkste zijde dier welsprekendheid is, zegt hij met grond, zijn stijl; en deze is het alleen, waaraan men eene onbegrensde goedkeuring geven kan. In denzelven verspreidt hij een onnavolgbaar kunstvermogen, de vrucht van jaren ingespannen arbeids, en van den gelukkigsten natuurlijken aanleg. Hoezeer nu onze van der palm, zoo bijzonder geschikt om Cicero's welsprekendheid te waarderen, aan dezelve den verschuldigden lof
toezwaait, toont hij toch verre af te zijn, om als zijn

{==427==} {>>pagina-aanduiding<<}
verblinde lofredenaar op te treden. Zeer onpartijdig en oordeelkundig merkt hij eene zwakke zijde op van Cicero's welsprekendheid; en deze bestaat, zijns oordeels, daarin, dat die Redenaar haar te veel hield voor de kunst van te overreden: eene kunst, om den wil des Regters of der menigte te buigen, door het opwekken der hartstogten. De kunstenarijen, daartoe in het werk gesteld, werden, wel is waar, in zijnen tijd en daarna, als de ware geheimen der welsprekendheid opgevijzeld; maar hij ging somtijds daarin zoo ver, dat men hem niet de kracht zijner welsprekendheid ziet doen uitblinken, maar haren glans bezoedelen, en dat men gevoelt, hoe gepast de Ouden boven alles in eenen Redenaar vorderden, dat hij, ook als Redenaar, een braaf en regtschapen man zij.
Na deze voorloopige aanmerkingen, gaat de Heer van der palm over tot de proeve, welke hij geven wilde, van Cicero's welsprekendheid. Hij koos hiertoe zijne Redevoering voor Ligarius, welke voor eene zijner schoonste gehouden wordt. Van dit stuk, nu, wordt geen dorre schets gegeven, maar de Lezer genoegzaam omtrent de zaak ingelicht en van het geheele beloop der verdediging onderrigt, zoo wel als van derzelver verwonderlijke uitwerking. Geheele stukken derzelve worden, vertaald, in de geregeldste orde ingevoegd, en, waar het dienstig was, met aanmerkingen opgehelderd. Van dit grootste gedeelte kunnen wij geen uittreksel geven, zonder al te uitvoerig te worden; maar willen, ten slotte, mededeelen, welke de uitwerking van dit meesterstuk der Romeinsche welsprekendheid geweest zij. Volgens Plutarchus, namelijk, aan wien van der palm met regt oordeelt, dat men geen geloof hierin kan weigeren, had Cesar, vóór den aanvang van het geding, tot sommige zijner vrienden gezegd: ‘Na zoo lang een tijdsverloop wil ik Cicero wel eens weder hooren; maar nooit zal hij mij anders diets maken, dan dat Ligarius een slecht mensch en bitter vijand van mij is.’ Doch naauwelijks

{==428==} {>>pagina-aanduiding<<}
had Cicero aangevangen, of de beschaafdheid en sierlijkheid zijner redenen deed eene zigtbare uitwerking op Cesar. Bij den voortgang derzelve zag men hem beurtelings blozen en verbleeken, en de afwisseling zijner aandoeningen geteekend op zijn gelaat. Maar, toen de Redenaar van den Farsalischen slag gewaagde, begon zijn gansche ligchaam te beven, en de rol der beschuldiging ontviel zijne hand. Cesar's gramschap werd, zijns ondanks, geheel ontwapend, en alle straf aan Ligarius kwijtgescholden.

(Het vervolg hierna.)





De Leer der Indicatiën, door A.G. Brocx, M.D., naar het Latijn van F.J. Voltelen, in leven M.D. en Hoogleeraar in de Genees- en Scheikunde te Leiden. Te Gorinchem, bij J. van der Wal. In gr. 8vo. IV en 119 Bl. f 1-4-:

Dat de leer der aanwijzingen, de grondslag van alle gezonde Geneeskunst, ook voor hen, die de praktijk te platten lande uitoefenen, van de grootste nuttigheid is, lijdt geen twijfel. De Vertaler van dit boekje heeft dus geen onnuttig werk gedaan, door de beknopte en over het geheel duidelijke handleiding van den beroemden Hoogleeraar voltelen meer algemeen te maken, daar wij in 't Nederduitsch niets van dien aard hadden. Men zoude wel kunnen vragen, of hij niet eene gelukkiger keus had kunnen doen onder de Hoogduitsche handboeken in dat vak van hufeland, hecker, conradi, enz. Hij had dit zeker, indien hij voor den behoorlijk voorbereiden Arts, naar de behoefte van onzen tijd, had willen spreken. Maar voor het publiek, hetwelk hij zich gekozen heeft, is dit werkje allezins voldoende: want het is zeer praktikaal. De vertaling is ook, over het geheel genomen, wél geslaagd. Het ware echter niet kwaad geweest,

{==429==} {>>pagina-aanduiding<<}
dat de Vertaler zich wat meer had toegelegd op het overbrengen, of althans het verklaren, van verscheidene kunstwoorden, hetwelk voor zijne lezers althans zeer noodzakelijk is.





De Electrieke Vloeistof, of welke zijn de bestanddeelen van de electrieke vloeistof, afgeleid uit de zekerheid, dat dezelve in het glas en niet in de bekleedsels van de Leidsche of Cunaeus-flesch zich ophoudt, door Jonkheer Mr. J.C. Baron du Tour, Lid van het Natuur- en Letterkundig Genootschap te Alkmaar. Voorafgegaan van nadere Gedachten over het werktuig, om straten en groote gebouwen te verlichten door middel van vlamvatbaar Gaz uit steenkolen. In 's Gravenhage en te Amsterdam, bij de Gebroeders van Cleef. 1819. In gr. 8vo. 80 Bl. f :-12-:

De nadere Gedachten loopen, voor zoo verre zij van den Schrijver zijn, voornamelijk, over het wegnemen van eenige zwarigheden; b.v. hoe wij, op den duur, aan de noodige steenkolen zullen komen. Grootendeels zijn wij ze echter verschuldigd aan 's Schrijvers correspondentie, als zijnde vervat in een' brief van een' vriend te Antwerpen. Dezelve geeft ons de beschrijving van een' toestel ter gazverlichting, aldaar uitgedacht en ook gebruikt, doch waaraan nog ontbreekt een geprojecteerde gazometer, volkomen gelijk aan eenen grooten blaasbalg van een kerkorgel, doch wat meer proportie in de hoogte hebbende. Ter afwering van den stank, slaat de briefschrijver voor, de steenkolen, vóór het gazstoken, door middel van potasch, van hun ammoniak te zuiveren, en heeft almede ten oogmerk, eenige proeven te nemen, om de teer af te zonderen, zonder het gaz te verliezen, naar welke proeven wij zeer verlangend zijn.
Het tweede gedeelte van dit werkje, op den titel het

{==430==} {>>pagina-aanduiding<<}
eerst gesteld, leert ons, dat de electrieke vloeistof in het glas zit; dat de hoofdbestanddeelen van het glas zijn glasachtig en zoutstof; dat de zoutdeelen de vloeistof gretig naar zich slorpen; dat de vereeniging der bestanddeelen van het glas en van den atmospheer eene occydering (*) veroorzaakt, en dat, door dezelve, de electrieke vloeistof geboren wordt, enz.


Historische Gedenkwaardigheden van mijnen tijd, van Sir R. William Wraxall, Baronet. Te Utrecht, bij N.M. Stramrood. 1818. In gr. 8vo. 360 Bl. f 3-10-:

Het tijdvak, waarover deze Gedenkwaardigheden eigenlijk gaan, is niet zeer uitgebreid. Het omvat voornamelijk slechts twaalf of veertien jaren, en wel van 1772 tot 1784; doch de Schrijver doet menigen terugblik in den vroegeren tijd, en spreekt nu en dan ook van den lateren. Hij doet ons veel minder gebeurtenissen, dan personen, kennen, en meestal personen, die, zoo als hij zich uitdrukt, van het tooneel zijn getreden. Dit stelde hem zeker in staat, om hen te vrijmoediger te kunnen beoordeelen, en, nooit in Ministerieelen dienst geweest zijnde, verzekert hij ons van zijne onzijdigheid. Ondertusschen hij heeft het doorgaand karakter zijner natie niet verzaakt. Engelands gedrag en staatkunde met betrekking tot andere Mogendheden was, naar zijne uitspraak, doorgaans billijk; die van dezen met betrekking tot Engeland te veroordeelen. Inzonderheid heeft hij het geladen tegen de Nederlanders, omtrent welken hij zich uitdrukkingen heeft veroorloofd, welke de bescheiden Nederduitsche Vertaler, in navolging des Hoogduitschen, gemeend heeft niet te moeten overnemen. Overigens is dit zijn boek onder-
{==431==} {>>pagina-aanduiding<<}
houdend, vol van minbekende, en deels (ten minste aan Recensent) tot hiertoe geheel onbekende, bijzonderheden; doch het vordert een' lezer, wien de geschiedenis van dit tijdvak niet geheel vreemd is. - Hetgeen men hier ontvangt, is vertaling van vertaling, (namelijk uit het Hoogduitsch) en van eene hand, die kennelijk nog weinig geoefend is. Ten aanzien van taal, stijl en orthographie laat het veel te verlangen over; doch wij willen, voor ditmaal, hier niet meer van zeggen, omdat wij het boek vele lezers gunnen.
Des Schrijvers narigten gaan, behalve over Engeland en inzonderheid Londen, (welke te zamen de helft van het boek innemen) over de landen, welke hij in de jaren 1772 tot 1779 bezocht heeft, en in dezelfde orde, als zijne reizen. - Eerst onderhoudt hij ons over Portugal. Hier zat, in 1772, joseph, zoon en opvolger van johan V, op den troon; terwijl de Marquis de pombal eigenlijk regeerde. Beiden worden geschetst, en vooral joseph, die zijnen tijd sleet op de jagt, in de Opera, bij de stiergevechten en aan de speeltafel, en die sterk dronk en zijne geheime minnarijen had, breed beschreven. Vervolgens krijgt de ijverzuchtige Koningin, eene tweede diana, maar niet in schoonheid, nevens hare drie dochters, de oudste met haars vaders broeder, den nietsbeteekenenden Don pedro, de jongste met den zoon van dezen en hare zuster gehuwd, eene beurt; en eindelijk ontvangt men berigt wegens vroegere Vorsten en Vorstinnen uit het huis braganza, waaruit joseph afstamde, en wegens zijne zuster barbara, Koningin van Spanje, en haren gemaal ferdinand VI. De Schrijver prijst echter joseph, als niet bijgeloovig, verdrijver der Jezuiten, beschermer van geleerden en bevorderaar van burgerlijke beschaving; hoewel een goed deel van dien lof aan pombal toekomt. Tweemalen leide men op des Konings leven toe. Van den eersten aanslag wordt hier breed gesproken, en de Vertaler deelt, in eene uitvoerige aanteekening, wegens de ontdekking diens

{==432==} {>>pagina-aanduiding<<}
aanslags bijzonderheden mede, welke ontleend zijn uit een verhaal van wijlen den Heer gildemeester, voormaals Nederlandsch Consul te Lissabon. Voor het overige zijn hier de beschrijving der Opera te Belem, van welke elk vrouwelijk wezen volstrekt was uitgesloten, en der hofhouding en equipagien van zijne Majesteit, benevens de berigten omtrent de begraafplaatsen van cervantes, camoens en fielding. en de te dier gelegenheid gemaakte aanmerkingen, de opmerkelijkste bijzonderheden.
Nu volgen berigten over Frankrijk in 1775 en 1776. Uit het niet lang te voren voorgevallen overlijden van lodewijk XV neemt de Schrijver aanleiding, om voornamelijk van dezen, in zijnen vroegeren tijd, lofwaardigen Vorst, van zijne gemalin maria leczinska, dochter van stanislaus, verdreven Koning van Polen, van den Kardinaal de fleury, die, in hoogen onderdom, nog op de deugd der Koningin durfde toeleggen, en van stanislaus zelven, en zijn zonderling uiteinde, te spreken. Vervolgens leest men eene schandelijke anecdote van den Maarschalk van Saksen, en eindelijk aanmerkingen over lodewijk XVI, maria antoinetta, des Konings Broeders en den afschuwelijken orleans.
Uit Frankrijk steekt de Schrijver over naar zijn Vaderland, in 1776 en maakt ons bekend met Lord temple en Lord nugent, van welken hij ons kluchtige anecdoten vertelt. Voorts leidt hij ons in in de gezelschappen van voorname Britsche mannen en vrouwen, bij Mrs. montague en Mrs. vesey, beschrijft zoo wel deze dames, als hare gasten, en vergelijkt deze kringen van beschaafde en geletterde lieden met dergelijken in de Fransche hoofdstad.
In 1777 trekken wij spoedig met hem door de Nederlanden, waar hij ons alleen onderhoudt over onzen laatsten Stadhouder en de vijf vroegeren uit het huis van Oranje-Nassau, over den Hertog lodewijk van

{==433==} {>>pagina-aanduiding<<}
Brunswijk Wolfenbuttel en zijnen broeder ferdinand, en over den Engelschen Minister yorke.
Eensklaps bevinden wij ons hierop met hem in Polen. Evenwel zijn wij nu reeds in 1778. Hier houdt hij zich op met Sir thomas wrougthon, eerst Britsch Consul te Petersburg, daarna Minister bij augustus III, Koning van Polen en Keurvorst van Saksen, en verhaalt ons, hoe Sir thomas, uit hoofde zijner gemeenzaamheid met de Grootvorstin, naderhand Keizerin, catharina, de oplettendheid van peter III wekte, en het hieraan te danken had, dat hij eene andere zending kreeg. Verder ontvangen wij berigt omtrent alexis orlof, de zoogenoemde Prinses tarrakanoff, (zoo men wilde dochter van Keizerin elizabeth) derzelver opligting, gevangenis en dood, en het deel, hetwelk de Engelsche Consul te Livorno, dick, in hare opligting zoude gehad hebben, - eindelijk omtrent den Grootvorst paul, zijn bezoek bij fredrik den grooten, het gevaar, dat hij daar liep, zijn tweede huwelijk, en zijne gemalin, de tegenwoordige Keizerin Weduwe van Rusland. - De Schrijver brengt ons nu naar Dresden, doch voornamelijk slechts, om er het verhaal eener zeer zonderlinge Geestverschijning te hooren; en, in het jaar 1779, bezoeken wij met hem Napels. Aldaar zijn de Engelsche Minister william hamilton en zijne gade, en de Koning ferdinand IV en zijne gemalin carolina van Oostenrijk, de voorname voorwerpen onzer kennisneming. Wij ontmoeten in Sir hamilton hier meer den liefhebber van de jagt en den vrolijken en gezelligen man, dan den Staatkundigen en Natuuronderzoeker, wanneer hij ons met vrolijke anecdoten vermaakt, of met zijne vrouw den Tarantella-dans aanvangt. In
ferdinand zien wij den goedhartigen Vorst van verwaarloosde opvoeding, die zich weinig in het kabinet, maar veel in de bosschen ophoudt, om er het wild te vellen, dat hij vervolgens zelf ontweidt, aan stukken hakt, en aan zijne hovelingen en anderen uitdeelt. De gevoelige Koningin is niet boven de vrouwelijke zwakheden verheven. Voorts vinden wij hier stof tot lagchen, zoo wel als om ons over de straffeloosheid, waarmede de Adel allerlei gruwelen bedrijft, te bedroeven. Trouwens ook elders heeft dit niet zelden plaats. De Schrijver brengt er een en ander staal van te berde, en verhaalt ons ook een aandoenlijk voorbeeld van

{==434==} {>>pagina-aanduiding<<}
verschrikkelijke zelfopoffering eeres bedienden, om zijnen Heer en deszelfs vrouw uit een dreigend levensgevaar te redden.
Van Napels vinden wij ons verplaatst in Florence, waar de Schrijver, na eerst van de laatste Groothertogen uit het huis van medicis, johan gaston en zijnen oom hypolitus, gesproken te hebben, berigt geeft wegens leopold, naderhand Roomsch Keizer. Bij die gelegenheid gewaagt hij ook opzettelijk van deszelfs broeder, Keizer joseph, van wien hij elders meermalen kortelijk spreekt, en dien hij over het geheel zeer ongunstig beoordeelt. Behalve eene schandelijke anecdote van den verwaten gunsteling der Russische Keizerin catharina, potemkin, vindt men hier ook verslag van den Ridder st. george, (den laatsten Engelschen Pretendent) zijne dronkenschap, die een groot ontwerp van den Hertog van choiseul in 1770 verijdelde, en zijne gemalin de Gravin albani, die, toen zij, in de dagen der Fransche revolutie, naar Engeland vlugtte, aldaar gastvrij werd opgenomen. - Eer wij, over Brussel, waar wij een kort narigt erlangen wegens den Gouverneur Prins karel van Lotharingen, in het laatst zijns levens, met den Schrijver naar Engeland wederkeeren, vernemen wij nog iets aanmerkelijks wegens den briefwissel, dien de Keurvorstin sophia, moeder van george I, onder de regering van willem III, met den verdreven Koning jacobus II hield. En nu bevinden wij ons, nog vóór het eind van 1779, te Londen. - Dan, hier kunnen wij onze lezers niet, dan met weinige woorden, verslag geven van de kundigheden, welke wij er opdoen. Van het in de stad zelve gebeurde vernemen wij, buiten het verhaal van den opstand in 1780, weinig; maar geen Engelschman van eenigen naam, die toen, en vijfentwintig jaren vroeger of later, eenige min of meer beduidende rol
speelde, is er, met welken wij niet gemeenzaam worden. Inzonderheid leeren wij den Koning, van zijne jeugd af, met alle zijne goede hoedanigheden en kleine gebreken, die meest aan zijne verkeerde opvoeding onder Lord bute te wijten waren, kennen. Ook met george I en II, en met des laatsten gemalin, carolina van Brandenburg Anspach, worden wij zoo min onbekend gelaten, als met des tegenwoordigen Konings vader (den slechten en nietsbeteekenenden Prins van Wales, fredrik) en zijne, met Lord bute al te naauw verbondene en gemeenzame, inhalige moe-
{==435==} {>>pagina-aanduiding<<}
der. Voorts spreekt deze afdeeling meer, dan de vorigen, van de staatkundige gebeurtenissen des tijds, en wordt daarin het gedrag des Konings en zijner Ministers met vrijmoedigheid beoordeeld; en ook hier inzonderheid worden andere Mogendheden gegispt. Maria theresia ontvangt echter doorgaans lof, en haar heldhaftig sterven wordt te regt geroemd. De Amerikanen waren, volgens den Schrijver, slechts gelukkige Rebellen; schoon hij den oorlog onstaatkundig noemt. De gewapende Neutraliteit streed met Engelands onbetwistbare regten, enz. Ook in dit gedeelte komen, voor het overige, mede deels vrolijke, deels gewigtige anecdoten voor.
Ziet hier een staal der schrijfwijze. - ‘Kort voordat maria theresia haren geest gaf, lag zij, in eene soort van wezenloosheid, met gesloten oogen; en eene der vrouwen, die haar omringden, antwoordde op eene aanvraag naar den toestand der Keizerin: “Hare Majesteit schijnt te slapen.” - “Neen,” sprak zij, “ik konde wel slapen, wanneer ik wilde; maar, ik gevoele het, mijn uurtje komt, en het zal mij niet in den slaap overvallen. Wakende wil ik mijne ontbinding te gemoete gaan.” De oudheid heeft ons geen schooner, ongesierder antwoord overgeleverd. Voltaire zelf, hoe chikanisch en vijandig hij ook omtrent alle gekroonde hoofden ware, moet haar bewonderd hebben. Zelfs de groote fredrik, die maria theresia omtrent zes jaren overleefde, ging, wel is waar, den dood als Wijsgeer, en standvastig, te gemoet; maar verried echter veel tegenstreving, en ook wel eenige ijdelheid en kunst. Noch augustus, noch vespasianus, noch hadrianus, zoo vast, ja zoo lagchend zij den dood in het oog zagen, waren zichzelven zoo geheel meester. Maria theresia overtrof hare tijdgenoote, catharina II, zoo zeer in deugd, als deze haar in schitterende geestvermogens. In de kunst van regeren, in moed, welwillendheid en verstandsbekwaamheden konde de Oostenrijksche met de Russische Vorstin om den voorrang strijden. De nakomelingschap zal misschien der laatste meerder bewondering, maar zedelijke voldoening (goedkeuring) en achting zal zij zeker der eerste betoonen.’ - Wij hebben hier eenige gebreken in de taal en in de onderscheidingsteekenen verbeterd.







{==436==} {>>pagina-aanduiding<<}

Reize naar de bronnen van den Missouri, en door het vaste land van Amerika naar de Zuidzee. Gedaan op last der Vereenigde Staten van Amerika, in de jaren 1804, 1805 en 1806, door de Kapiteins Lewis en Clarke. Met eene Kaart. Uit het Engelsch vertaald, door N.G. van Kampen. In III Deelen. Te Dordrecht, bij A. Blussé en Zoon. 1816-1818. In gr. 8vo. f 12-:-:

Er zal slechts een opslag van het oog op den titel van dit werk toe noodig zijn, om deszelfs belangrijkheid te bevroeden. Die titel noemt, onder anderen, den kundigen en werkzamen van kampen, van wien wij geene andere dan belangrijke bijdragen gewoon zijn, als Vertaler van dit werk. Ten anderen leert hij ons, dat deze Reis gedaan is op last van de Regering der Vereenigde Staten van Amerika; eene omstandigheid, die de uiterste naauwkeurigheid laat verwachten. Eindelijk wekt het doel der Reize zelve, ‘naar de bronnen van den Missouri, en door het vaste land van Amerika naar de Zuidzee,’ de uiterste belangstelling op, daar deze togt nog niet gedaan is. In 't algemeen merkt de Heer van kampen aan, dat, hoewel de Aardrijkskunde, vooral sedert de groote ontdekkingen der vijftiende en zestiende, en daarna van de tweede helft der achttiende eeuw, zeer aanmerkelijk is uitgebreid, wij echter nog verre van eene genoegzame kennis onzes Aardbols zijn verwijderd, en de kennis, inzonderheid der binnenlanden, missen. Uit dezen hoofde, dan, is elke bijdrage tot deze kennis een geschenk van groote waarde. Hier komt bij, dat, juist in dit tijdsgewricht, Amerika de algemeene aandacht trekt. Strijdt het zuidelijk gedeelte van dit werelddeel om de vrijheid, in het noordelijke zien wij den vrijen staat alreeds gevestigd, en gereed om met kracht zich uit te breiden. Gretig volgen wij, derhalve, den loop der onderzoekingen van die landen, in welke hij zich zoude kunnen uitbreiden; vragen, waar en hoe dit kan geschieden? - want de mensch heeft eene natuurlijke overhelling tot staatkundige bespiegelingen - of welke handelsbetrekkingen hij aldaar zoude kunnen tot stand brengen?
Uit dit oogpunt beschouwde ook van kampen deze Reize als eene der belangrijkste (en zulks met het grootste

{==437==} {>>pagina-aanduiding<<}
regt), als eenen geheel nieuwen ontdekkingstogt, door landen, nooit door den voet van eenen Europeaan, ja nooit misschien door eenig menschelijk wezen betreden. Al verder is zij het sprekend beeld van menschelijke standvastigheid, en van het onverstoorbaar vermogen van den menschelijken wil, tegen alle moeijelijkheden en rampen, alsmede van de uitstekende mate van physieke kracht, waarmede de Schepper den mensch boven andere schepselen heeft voorzien.
Volbrengen wij den togt met onze Reizigers, wij komen met hen in landstreken, die, gelijk van kampen zegt, om andere bewoners roepen, dan de jagervolken zijn, die haar slechts afloopen in stede van ze te bebouwen, en leeren de gesteldheid des lands langs den geheelen Missouri met de uiterste naauwkeurigheid kennen; ons verheugende, dat de Schepper ook aldaar zich niet onbetuigd liet; maar tevens erkennende, dat de door sommigen zoo hoog geprezen natuurstaat niet die is, waarin de mensch past, daar slechts godsdienstige beschaving, zonder welke geene burgerlijke denkbaar is, hem brengen kan tot kennis en gebruik van datgeen, wat de Voorzienigheid tot onderhoud en tot veraangenaming van het leven in zijne hand gesteld heeft. - De menschen, toch, verschijnen ons hier weinig beter dan de dieren. Terwijl deugden hier en daar als instinct werken, leeren wij echter ook in deze wilden den doorstralenden adel der menschelijke natuur kennen; maar zien tevens in baatzuchtige geslepenheid, diefachtigheid, en ongevoeligheid waar het op winst aankomt, hare rampzalige overhelling tot egoïsmus. Immers, terwijl de Osage-Indianen eene overlevering bezitten, volgens welke zij met den bever zijn vermaagschapt, dus altijd eenen godsdienstigen eerbied voor deze hunne oude bloedverwanten bewaarden, en zich van de jagt op dezelve, als van eenen broedermoord, zorgvuldig onthielden; welke, Engelsche, Hollandsche of Hamburgsche? kooplieden hebben hun geleerd, sinds de gemeenschap met de blanken den prijs der bevervellen heeft verhoogd, de stem des bloeds voor die des belangs alzoo te doen zwichten, dat zij hunne arme en vreedzame neven schaars meer ontzien? - Een gelijke, welgeciviliseerde, koopmansgeest openbaart zich in 't overvragen bij de Indianen aan de Zuidzee. Zelfs bij deze, geheel van alle beschaving vervreemde, stammen zijn sporen van godsdienstige denkbeelden en van geloof

{==438==} {>>pagina-aanduiding<<}
aan onsterfelijkheid. Onzigtbare geneeskrachten en de groote Geest worden erkend, de dooden geëerbiedigd, en bij de stammen, die den hulpeloozen grijsaard, wanneer hij hen niet meer volgen kan, aan zijn lot overlaten, zeggen de kinderen of naaste bloedverwanten, vóór hun vertrek voor het laatst een stuk vleesch en eenig water voor hem neêrzettende, dat hij nu lang genoeg geleefd heeft, dat het tijd voor hem is ‘tot zijne nabestaanden naar huis te gaan, die beter zorge voor hem kunnen dragen dan zijne vrienden op aarde.’ Dit is een merkwaardig zeggen in den mond van wilden; en wanneer de Amerikaansche Uitgever niet wil toestaan, dat de offeranden, aan de dooden toegebragt, een geloof aan onsterfelijkheid, maar in allen gevalle niet meer dan eerbied voor de afgestorvenen, bewijzen, wordt hij door deze uitdrukking, op welke ook de Heer van kampen, bij zijne beantwoording van gezegden Uitgever, had kunnen heenwijzen, wederlegd. - Aangaande de behandeling der vrouwen, kunnen wij de Reizigers niet toestemmen, dat dezelve bij die stammen, waar de vrouwen het hare tot onderhoud bijdragen, het beste behandeld worden. Het moge waar zijn, ‘dat bij de Clatsops en Chinnocks de vrouwen eenen rang en invloed hebben, die zeer zeldzaam is onder de Indianen; dat zij vrijelijk tot de mannen durven spreken, en dit wel eens doen op eenen toon van gezag; dat men op verscheidene stukken naar haren raad en oordeel luistert, doch wel vooral in den handel, en de noodige huisselijke werkzaamheden aldaar omtrent gelijkelijk verdeeld worden, en de mannen spijs bereiden en bij een groot feest de tafel bedienen,’ wij houden het voor nog onbewezen, dat dit daarvan daan komt, ‘dat deze stammen van visch en wortelen leven, welke de vrouwen even zoo goed kunnen vangen en uitdelven als de mannen.’ Daar bestaan
toch wel wilde stammen, waar de vrouwen alleen voor alles moeten zorgen, en evenwel niet beter dan lastdieren geacht worden.
De lotgevallen, ontmoetingen en waarnemingen der Reizigers zijn zoo menigvuldig, de reis is zoo lang en het werk zoo volumineus, dat wij verder geene uittreksels kunnen leveren. Bij alle menigvuldigheid kunnen wij echter niet ontveinzen, dat de lezing van een groot gedeelte des werks, lang achtereen voortgezet, eenigzins vermoeijende is. De reden daarvan is, dat het verhaal een reisjournaal is, waarin,

{==439==} {>>pagina-aanduiding<<}
inzonderheid door Reizigers, die op hooge order reizen, de bijzonderheden van elken dag stipt worden opgeteekend. Nu konde het niet wel anders, of daar moesten zaken inkomen, die den Lezer minder belang inboezemen, als daar is de beschrijving van elke kleine kreek, ieder eilandje, loop des strooms, kleur van den grond des waters, metingen van afstanden, onderscheidene zamenkomsten met Indianen, en dergelijke meer. Zulk een reisjournaal moest, met één woord, eene zekere eentoonigheid aanneemen. De Heer van kampen heeft ook gevoeld, dat het dagboek der Reizigers meermalen tot herhalingen en uitweidingen verviel, die eigenlijk niets merkwaardigs behelzen. Hij heeft daarom dergelijke berigten wat ingekort, en vreest echter het snoeimes nog niet genoeg gebezigd te hebben. - Nu, dit was het juist, wat wij ook zeggen wilden. De Vertaler, zoo bekend als man van stijl, had misschien hier en daar wel nog wat kunnen ineentrekken. Evenwel, wanneer hij zegt, dit niet gedaan te hebben, uit naauwgezette zorg, om toch niets van eenig belang, vooral hetgeen tot de natuurkennis behoort, weg te laten, dan moet men hem, uit dit oogpunt, alweder dankweten, aldus te hebben gehandeld. Ondertusschen houdt dit eentoonige met de laatste Hoofdstukken van het tweede Deel ook op; want daar zijn de Reizigers aan de kust der stille Zuidzee gekomen, en heeft men vervolgens minder vermelding van kleinigheden. Het vierentwintigste Hoofdstuk, het eerste van het derde Deel, behelst eene algemeene beschrijving der planten, der dieren en der vogelen, door de Reizigers aan de kust van de Zuidzee waargenomen, en in de volgende Hoofdstukken wordt de belangrijke terugreis beschreven.
Wij hadden hier en daar wel eenige aanmerking; maar de schrandere Vertaler is ons, in 't maken van dezelve aan den voet der bladzijden, meestal vóór geweest.
Zietdaar ons dan, door de vlijt van eenen Landgenoot, in 't bezit van een werk, hetwelk ons in het binnenste van een belangrijk gewest brengt! De vertaling van zulk een werk, uit eene taal als de Engelsche, is uit den aard niet gemakkelijk. Evenwel is nergens duisterheid, en straalt overal des Vertalers naauwgezetheid door.







{==440==} {>>pagina-aanduiding<<}

Geschiedenis der Vaderlandsche Schilderkunst, sedert de helft der XVIIIde Eeuw; door R. van Eynden en A. van der Willigen, Leden en Correspondenten van het Koninklijk Nederlandsch Instituut, enz. Met Portretten. IIde Deel. Te Haarlem, bij A. Loosjes, Pz. In gr. 8vo. f 6-10-:

Dit Deel handelt vooreerst over de Schilders, die door van gool begonnen en niet voleindigd zijn, en ten andere over de latere, thans overledene Schilders. Eene laatste afdeeling zal de nog levende Schilders behelzen.
Ook hier worden de bekwame Schilders, Teekenaars en Graveurs op dezelfde naauwkeurige, oordeelkundige wijze behandeld, als in het vorige Deel: men ziet overal de bekwame Kunstkenners; men verneemt meer van de eigenlijke waarde der vermelde personen, als kunstenaars, dan Anecdoten, die den algemeenen Lezer ongetwijfeld meer vermaken, maar veel minder doelmatig zijn in eene Geschiedenis der Schilderkunst, en ook die personen, voor welke eigenlijk dit boek geschreven is, niet kunnen voldoen. Men gevoelt de onmogelijkheid, om van een werk van dezen aard een doorloopend verslag te geven; en dus zullen wij ons met eenige algemeene aanmerkingen vergenoegen.
De Schrijvers geven doorgaans een gunstiger oordeel over de door hen behandelde personen, dan van gool (zie b.v. bl. 11, 18, 33.) Over 't geheel is de toon, waarop zij van dezelve spreken, gematigd, en vrij van alle scherpte, hetwelk hun vooral ook in het volgende Deel, bij de levende Schilders, zal te pas komen.
Het is zonderling, dat wij in de eerste helft der achttiende Eeuw zoo vele Schilders ontmoeten, die een' hoogen ouderdom, van 70, 80, ja 90 jaren, bereikten; b.v. van limborch, balen, quinkhard, van mieris de Jonge, de beyer, dubourg, houbraken, de grient, johannes de bosch, p. jelgerhuis, enz. enz. Zou men niet mogen stellen, dat zulks een gevolg was der meer geregelde en gezette levenswijze, toen onder de kunstenaars, boven die der anders meer uitstekende vernuften der zeventiende Eeuw, heerschende? want de meerderheid van dezen valt toch niet te ontkennen. De kunst was in de acht-
{==441==} {>>pagina-aanduiding<<}
tiende Eeuw doorgaans middelmatig: een nieuw bewijs, dat een lange Vrede, en het genot van ongestoorde welvaart, voor de kunsten niet altijd voordeelig is. Wij verwijzen hieromtrent onze Lezers op de voortreffelijke aanmerkingen van den, ook als Kunstkenner, zoo uitstekenden jeronimo de vries, in het tweede Deel zijner Geschiedenis der Nederduitsche Dichtkunde, waarin hij den geest der achttiende Eeuwe zoo wél ontwikkeld heeft. Het behangen der kamers met schilderijen, in de zeventiende Eeuw in gebruik, maakte nu plaats voor geschilderde behangsels zelve, eerst nog der beste Meesters, daarna, toen ook mindere standen zulks lieten verrigten, in niet meer dan gewoon fabrijkwerk ontaardende; en ook dit ging daarna over in papieren behangsels, waardoor de kunst geheel verviel. Het schijnt, dat de ongelukkige stormen van het einde der achttiende Eeuw, gelijk op de Dichtkunde, ook op de Schilderkunst geen' nadeeligen invloed hadden; waarvan wij reeds tegen het einde dier onlusten, en nu vooral, daar de vernuften, in die woelige tijden door nieuwe veerkracht geprikkeld, zich door aanmoediging beter ontwikkelen kunnen, de gewenschte vruchten zien. Voorts was het hier geschetste tijdperk de Eeuw der Graveurs en Etsers, meer dan die der Schilders. Men denke slechts
aan j. punt, j. houbraken, p. tanjé, s. fokke, r. vinkeles, enz. Ook dezen zijn hier met behoorlijke naauwkeurigheid, en, naar mate hunner grootere verdiensten, ook meer uitvoerig, vermeld. De verdiensten van uitstekende liefhebbers of bij-beoefenaars, welke de fraaije kunsten niet tot hun hoofdwerk maakten, zijn mede niet onvermeld gebleven; zoo als de wereldberoemde p. camper, de Wijsgeer f. hemsterhuis, de Toonkunstenaar j. chalon, de Dichter en Natuurkenner j. le francq van berkhey. Met dat alles is, na aftrek zoo wel van dezen, als van de Graveurs en Teekenaars, het aantal eigenlijk gezegde Schilders gedurende deze Eeuw nog groot genoeg, om tot het voor ons liggende uitgebreide boekdeel, hetwelk niet minder dan 262 personen bevat, verreweg de meeste stof op te leveren. Men kan echter niet ontkennen, dat hieronder ook veel middelmatigs is.
Aan het slot van dit Deel vindt men drie vrij uitvoerige levensschetsen van onlangs (sedert 1810) overledene jeugdige Kunstschilders, w.j. van troostwijk, p.j. kleyn en

{==442==} {>>pagina-aanduiding<<}
j.p. visser bender, wier uitstekende verdiensten, in zulke jonge jaren, eenen waardigen overgang maken tot de nog levende Schilders.


Tafereelen uit de Geschiedenis der schuldig en onschuldig lijdende Menschheid, uit Criminele Acten getrokken door C.F. Buchholz. Naar het Hoogduitsch. Te Leeuwarden, bij Steenbergen van Goor. 1818. In gr. 8vo. 269 Bl. f 2-10-:

Deze verzameling is belangrijk, omdat zij, bij al het onderhoudende van den Roman, toch waarlijk gebeurde daadzaken schijnt te behelzen, die geene kleine bijdrage tot de menschenkennis opleveren. Wij zien hier verscheidene brave menschen, door valsche beschuldigingen in lijden gebragt; anderen, door schijnbaar onweêrstaanbare booze neigingen tot de misdaad vervoerd, of, van stap tot stap, van onschuld tot drift, van drift tot wanhoop, van wanhoop tot moord overslaan; de gevolgen van een gedwongen huwelijk, en dien dwang zelf in de hoogste mate uitgeoefend; een nog in het duister liggend, maar waarschijnlijk door een' doofstommen gepleegd, bedrog; een' braven Officier, om een' verloren' zeeslag tot den dood veroordeeld, ten einde volksvooroordeelen te vleijen; eindelijk, de kracht eener blijkbare beschikking der Voorzienigheid, zelfs op het gemoed van gewetenlooze menschen.
Frankrijk is het tooneel van de meeste dier gevallen, welke uit lijfstraffelijke acten schijnen getrokken te zijn. In het eerste, De Kluizenaar van St. Michiel, zien wij eene brave familie in rouw gedompeld, en een harer leden op het schavot sterven, door eene dwaling: de kluizenaar, des nachts beroofd, meent een lid diens huisgezins, waarmede hij gemeenzamen omgang had, aan zijne stem te herkennen, en de verdwaasde Regters spreken daarop, in weerwil van al wat ten tegendeele pleit, het vonnis. Eerst toen het te laat is, komt de doling aan 't licht. - Het Meisje in de Pyreneen doet ons eene stiefmoeder zien, die hare dochter bijna, wegers vadermoord, op den brandstapel zou gebragt hebben. Ook hier verschijnen de oude Fransche Regtspleging en Regters in een zeer ongunstig licht. Het is niet te ontkennen,

{==443==} {>>pagina-aanduiding<<}
dat, bij zulk eene gesteldheid van het Regt, de Jury eene weldaad was; doch geenszins in Nederland, waar de Regters altijd met huiverende naauwgezetheid over het leven eens menschen uitspraak deden. Nogtans werd hier, nog even bij tijds, de ongelukkige van den dood verlost, doch eerst na een lang en moeijelijk Regtsgeding in vrijheid gesteld. - De Geneesheer bors heeft veel van een' gepredestineerden dief; althans moet het dievenörgaan van gall bij hem geweldig uitgepuild hebben. Hij wierp te meermalen zijne geheele fortuin weg, om - te stelen. Reeds was hij daardoor in de haven zijner fortuin; reeds bezat hij een groot huis, een goed kapitaal, en uitzigt op een rijk huwelijk; dan nog kon hij het stelen niet laten, en kwam aldus aan de galg. - In poilly zien wij - niet eene stiefmoeder, maar eene eigene moeder, een' eigen' broeder, zamengezworen tegen een' ongelukkigen, die vijfendertig jaren lang in kerkers of kloosters, geheel onschuldig, tegen deze vijandschap te worstelen heeft. Wij kunnen ons van zulke broeders, vooral van zulke moeders, geen denkbeeld maken; maar - het tooneel is in Frankrijk, vanwaar ons dikwijls vadermoorden en dergelijke onnatuurlijke gruwelen vermeld worden. - Jozef, de Doofstomme, is de ware Geschiedenis van dien doofstommen jongeling, wiens lot, zoo als men er toen over dacht, aan de meesten onzer Lezeren wel uit het Tooneelstuk, De Abt de l'Epée, zal bekend zijn. Dan, het is naderhand, uit geregtelijke stukken, gebleken, dat hij geen Gravenzoon van het huis solar was; dat het kind, hetwelk men toen dacht vermist te zijn, later op eene andere plaats gezien, en aldaar overleden is, dan de doofstomme
kweekeling van den Abt in de omstreken van Parijs was opgenomen. Doch de herkenning van zijne zuster en andere leden der familie, de bijzondere omstandigheden van dat geslacht, welke hij naauwkeurig schijnt gekend te hebben, dit alles werpt nog een' digten sluijer om de eigenlijke toedragt dezer netelige zaak. Uit zekere navragen zou men jozef voor een arm kind uit de streken van Luik (de Schrijver zegt Luttich) en Namen (Namur) houden. - Michiel alenzer was een arm en onkundig, maar toch godvruchtig opgevoed jongeling; versmade liefde bragt hem in 't ongeluk, en eindelijk, toen zijne geliefde den hoon zoo verre dreef, van zelfs de geschenken, waaraan hij een groot gedeelte zijner kleine bezitting had te koste gelegd, te willen

{==444==} {>>pagina-aanduiding<<}
behouden, werd hij tot razernij vervoerd, vermoordde den vader zijner ongetrouwe, maar gaf zichzelven aan 't geregt over, zonder echter in zijn feit iets misdadigs te vinden. Een zonderling zielkundig verschijnsel! Hij werd ook door de menschelijke Regters niet tot den dood, maar tot het tuchthuis veroordeeld. - De Admiraal byng was een slagtoffer der Staatkunde, die het Britsche Volk den waan zijner onverwinnelijkheid niet wilde ontrooven, en daarom den Admiraal liever, als schuldig aan pligtverzuim, de gevolgen zijner nederlaag met den dood deed bekoopen. Manliana imperia! maar die met dat al den Engelschen zeeman, bij eene nederlaag, de vaderlandsche havens als de meest geduchte wijkplaats doen aanzien, en dus tot zijne wezenlijke onverwinnelijkheid wel iets bijdragen. - Het gedwongene Huwelijk is wel degelijk gedwongen: bruid en bruidegom hebben een' afkeer van elkander, en toch sleurt men hen naar het altaar, waar de tegenwoordigheid van een' Koning (stanislaus, naderhand Hertog van Lotharingen) en van een' Aartsbisschop allen tegenstand onmogelijk maakt. Doch ras scheiden zij van zamenwoning: de bruid bemint een' ander' jongeling; reeds zijn zij op het punt, een kind uit dien geheimen omgang, door de verbreking van den gedwongen' echt en een huwelijk der beide ouders, te wettigen, toen dit plan door de zonderlingste, bij uitstek doortrapte, kuiperij wordt verijdeld. Men gaf voor, het kind voordeel toe te brengen, door het niet als onecht, maar in een' nog bestaanden echt geboren, te doen aanmerken, hetwelk de wettige scheiding (om niet-voltrekking des huwelijks) moest beletten. Dit gelukte in zoo verre, dat de kluisters der echtgenooten, wier slaking beiden verlangden, op nieuws vastgeklonken werden, en het kind voor het hunne verklaard. - In Het dubbele Huwelijk weet
eene vrouw uit de heffe des volks eenen Graaf te belezen, om haar, bij het leven en met de toestemming haars wettigen mans, te huwen, en deszelfs kind voor het zijne te doen verklaren; waartoe zij geene schijngronden van deugd en Godsdienst spaart. Doch eindelijk werd de bigamie ontdekt, en de vrouw, als bewerkster, gestraft. - In fredrik dillinger zien wij het hoofd eener rooverbende, die een' onschuldigen in lijden brengt, om eens te zien, of er eene Voorzienigheid zij, die voor de deugd waakt; de

{==445==} {>>pagina-aanduiding<<}
reeds veroordeelde bekomt pardon, en dillinger wordt verbrijzeld.
De vertaling van dit boekje is vrij goed: enkele Germanismen van eigennamen hebben wij boven opgegeven. Het is ons onbekend, of de Heer buchholz uit den ruimen voorraad van causes célèbres nog meer tot zijn oogmerk gebruikt heeft.






Aen de Belgen. Aux Belges. Par J.F. Willems. Cette sainte antiphatie pour les moeurs, les coutumes et les langues étrangères fortifie dans tous les pays le lien national. Mad. De Stael, de l'Allemagne. Antwerpen, J.S. Schoesetters. 1818. In gr. 8vo. 60 Bl. f :-15-:


Antwerpschen Almanach van Nut en Vermaek voor het Jaer 1819; doór het Antwerpsch Tael- en Dicht-Kundig Genoótschap, onder de Zin-Spreuk: Tot Nut der Jeugd. Vijfde Jaer. Utile Dulci. Hor. T' Antwerpen, by L.P. Delacroix. In kl. 8vo. 90 Bl. f :-16-:

Deze twee boekjes, hoe veel in onderscheidene opzigten ook verschillende, zijn ons even aangename geschenken. Even als de vereeniging aller Nederlandsche provinciën eene heugelijke gebeurtenis bleef, schoon eene menigte van zwarigheden zich tegen de genezing eener zoo oude scheur verzettede, zoo hielden wij in het bijzonder altijd de hope vast, dat onze Nederlandsche letterkunde hierbij een nieuw veld zou aanwinnen, dat misschien alleen toereikend was, om haar, bij veel veranderde omstandigheden, op den duur te doen staande houden. Weinig schenen wel de vroegste verschijnselen, zoo in dit als in andere opzigten, te beloven; geweldig vertoonde zich de afkeer, om Frankrijks taal, als die der beschaafde en geletterde wereld, tegen die van Holland te verwisselen; doch spoedig bleek het ook, dat dit luid geschreeuw noch de volksstem, noch een geruste triumf-kreet, noch zelfs die van ware, geborene Brabanders en Vlamingen was. Van tijd tot tijd zijn ons bewijzen ter hand gekomen, dat men in het zuidelijk Nederland de oude volkssprake, den ouden roem van vaderlandsche dichters en

{==446==} {>>pagina-aanduiding<<}
schrijvers nog geenszins vergeten heeft en veracht. En vooral datgene, wat wij hiermede aankondigen, stelt ons volkomen gerust, daar Brabanders hier teffens optreden als moedige bestrijders van even genoemde bedilzieke kampvechters, als dadelijke bevorderaars van een geregeld onderwijs, spelling en schrijftrant in de moedertaal, en eindelijk als mannen, die reeds geurige vruchten op dezen, hunnen eigen' grond mogen telen. Wij kunnen meer zeggen: de man, die zich hier boven allen onderscheidt, de schrijver van het eene, maar tevens de medeärbeider aan het andere boekje, schat de Hollanders en hunne meerdere beschaving en vordering op den regten prijs; hij kent, roemt en volgt dezelven; ja eenig verschil in de spelling alleen doet hem eer als een Zuid- dan Noord-Nederlander kennen. Meer dan eens hebben wij, bij deze opmerking, gedacht, of het niet jammer zij, dat wij nu juist eene bepaalde, als op hoog gezag ingevoerde, spelling hebben, zonder welke toch onze letterkunde lang genoeg gebloeid heeft, om ons te verzekeren, dat het ook deze laatste jaren daarbuiten goed had kunnen gaan; en dat, in het bijzonder, juist deze spelling van de Vlaamsche en Brabandsche verder afwijkt, dan bijna eenige andere? Wie stiet er zich vóór veertien of vijftien jaar aan, de a met de e, de e of o met de i te zien verlengen, agt, zig en honderd dergelijke, in plaats van acht, zich, te zien schrijven, en vele malen de a te zien verdubbelen, ja onderscheidene klinkers, door stippen en streepjes daarboven, ten opzigte van derzelver uitspraak, nader te bepalen? Nu is dat alles een gruwel! Wie den moed heeft, om niet te spellen als siegenbeek, is, hoe geleerd, hoe welgegrond in zijne overtuiging, hoe zeer misschien in staat zijn gevoelen tegen iedereen te
verdedigen, een ketter, een domoor of een waanwijze, wien menig Recensent, die het woordenboek wel vast in zijn hoofd geprent heeft, als een andere procrustes of Groot-Inquisiteur, ten allerminste zijne ( ) als scheenschroeven dapper doet gevoelen! Zou hier niet even zeer als in den godsdienst (hoe onvergelijkbaar anders ook) onderscheid tusschen vrijheid en losbandigheid te maken zijn? Althans wij hopen, dat men onzen broederen van het Zuiden hunne manier van schrijven niet als een doorgaand gebrek toerekenen, noch hun de onze met geweld zal willen opdringen. Hun den voor den eersten naamval hindert ons, in den be-
{==447==} {>>pagina-aanduiding<<}
ginne, wel; maar al spoedig raakt men er aan gewoon, en daar wij hun vooruit zijn, wij meer hunne dan zij onze leermeesters staan te worden, zal dit het geval bij hen nog meer zijn, en ligt volgen ze ons dan al spoedig van zelve.
Het is tijd, dat wij ons nader bepalen, en wel vooreerst tot het stuk van den Heer willems, zijnde als een voorlooper te beschouwen van een uitvoeriger werk: Verhandeling over de Nederduytsche Tael- en Letterkunde, opzigtelyk de zuydelyke Provintien der Nederlanden; op welk werk bij onderscheidene boekverkoopers ingeteekend is en misschien nog kan worden. De inhoud van dit stukje is een vers in het Nederduitsch, met eene Fransche vertaling in ongebonden stijl daarnaast, en gevolgd van een goed deel ophelderende en nader bevestigende noten, in laatstgenoemde taal. Het eene en andere wekt de Belgen op tot achting en beoefening hunner eigene letterkunde, met wederlegging en tentoonstelling der smaadredenen, door vreemden of ontaarde landgenooten tegen dezelve uitgestooten. Wij kunnen niet zeggen, welk van beiden ons het meest behaagde. Het vers bezit waarlijk de wezenlijkste verdienste; het bezit schoonheden ... van den eersten rang, mogen wij beweren. De gloed van echte vaderlandsliefde ligt over hetzelve verspreid; eigenaardige beelden luisteren het op; bedaardheid bewaart den dichter tevens, om buiten het spoor der waarheid en billijkheid te rennen. En zoo volgen wij hem met het uiterste genoegen na.
Ziehier eenige stalen, die best van allen de waarheid zullen doen kennen. Dus begint hij:

Ik ook ik ben een Belg en mag tot Belgen spreéken. 
'K mag d'eer van 't Vaderland op 't geén haer vreémd is vreéken, 
Myn Citer stemmen op een vaderlandschen toon, 
En wapens zoeken voór een onverdienden hoón. 
Ik zing de vrye tael die d'oude Belgen spraken. 
Wie zou myn iver voór die dierbre kunnen laeken? 
Ik zoóg ze uyt moeders borst, 'k lasze op myns broeders graf, 
Myn Vader sprak ze toen hy my zyn zegen gaf. 


Verder spoort hij zijne landgenooten aldus aan, geheel weer Belgen te zijn:

{==448==} {>>pagina-aanduiding<<}


Wanneer een Moeder van den afgesmeekten zegen 
Des Hemels wederom een zoóntje heeft verkreégen, 
Een kind, met pyn gebaerd en toch haer liefde en lust, 
En dat zy 't op haer schoot met vreugdetraenen kust: 
Dan zoekt haer hoópend oog of, in des lievlings trekken, 
Het minnelyk gelaet des vaders is te ontdekken; 
Of ze in het oog, den mond, het lachje van het kind 
Haer Ega afgemaeld - haer Ega wedervind. 
 
Zoo als die moeder doet, myn waerde landgenoóten! 
Zoo doet het vaderland met u, die, voordgesproóten 
Uyt edel belgenbloed sints kort herboóren zyt. 


Na tegen Fransche en Franschgezinde verachters zijner taal een hartig woord te hebben gesproken, gaat hij voort:

Men waene niet dat ik, doór bitsen haet ontstoóken, 
De letterbloemen wraeke op franschen grond ontloóken; 
Dat ik een tael versmaê die gantsch Europa eert, 
Die, waer beschaeving huyst, geägt word en geleerd; 
Waer ik Racines geest zoo dikwerf in bewonderde, 
Waer Fenelon in preékte en Bossuet in donderde! 


Doch wijders zegt hij van zijne taal:

Gelyk men eenen stroom, neêrstortend van de rotsen 
In 't laege, steenig woud, hoort bulderen en klotsen; 
Zoo klinkt ze in oórlogstyd den vyand te gemoet. 
Maer, even als dien stroom, meer landwaerts in gespoed, 
Zagt, lieflyk murmelt in de schaêuw van jonge loovren: 
Zoo kan die tael ook met de zoetste klanken toovren. 


Om niet al te uitvoerig te worden, nog slechts dit eenige, ter algemeene aanprijzing van eigen taalgebruik:

Den nyvren landman die zyn eygen erf beploegt 
Oogst altyd voórdeel in; maer hy die zweet en zwoegt 
Op een gehuerden grond, vind zich op 't laetst bedroógen, 
Of maeyt slegts kleyne winst, na onophoudlyk poógen: 
Zoo is het ook met ons. 



{==449==} {>>pagina-aanduiding<<}

Wat de achteraan gevoegde noten betreft, het schijnt ons minder gepast, uit dezelve stalen bij te brengen. Doch zij verdienen inzonderheid gelezen te worden, om de voortreffelijke wijze, op welke reeds genoemde aanvallen tegen de Nederduitsche taal en derzelver gebruik door het gansche rijk, als de taal van het bewind, afgeslagen, en de onkunde en onbevoegdheid der aanvallers wordt ten toon gesteld. Verbeeldt u menschen, die het Vlaamsch zelve noch lezen noch spreken kunnen, en in de geschiedenis des lands weinig hooger opklimmen dan de omwenteling, en die echter uitspraak over de waarde en gepastheid van deze taal in dit land willen doen!
In de tweede plaats van den Almanach zullende gewagen, treft ons terstond op den titel de vermelding van een Genootschap Tot Nut der Jeugd, waarvan wij daarna eenig nader verslag krijgen, en dat ons doet zien, hoe men in Braband nog in het jaar 1803 op de bevordering van Nederlandsche letterkunde bedacht was, en sedert voor de scholen als anderzins is werkzaam geweest. Voor genoemde verslag gaat, behalve hetgeen tot den kalender behoort, nog: Eenige tydstippen voor het jaer 1819, (vervolg van 1817 en 1818), zoo als wij in onze gewone Almanakken ook plagten, of misschien nog wel te vinden, beginnende doorgaans met: Na de schepping der wereld.... 5809, of zoo veel als het dan wezen mag. Doch deze opsomming van merkwaardige gebeurtenissen tot op onzen tijd ziet er nog al vrij bont uit, en zou zeker, indien alles, wat slechts niet minder merkwaardig is dan eenige hier genoemde zaken, moest worden ingevuld, nog wel voor eenige jaren voorraad hebben kunnen opleveren.
Eindelijk volgen Mengel-Werken in rym en onrym, makende een bundeltje van 90 bladzijden in klein 8vo. van niet minder dan een twintigtal auteuren. Het zijn deels dichtstukjes, die over het geheel zeker lang niet staan op de hoogte van het boven aangekondigde, maar waaronder toch verscheidene zeer aardige zijn; deels verhalen, anekdoten en dergelijke, ook al van vrij verschillende waarde; meest in het Nederduitsch, doch sommige, zoo proza als dichtstukken, ook in het Fransch opgesteld, of uit Hoogduitsch, Engelsch of Latijn vertaald. De zedelijke strekking verdient overal lof. Iets, dat den goeden smaak eigenlijk kwetst, herinneren wij ons niet. De spelling is, even als die van het stuk aan de Belgen, die van het Ge-
{==450==} {>>pagina-aanduiding<<}
nootschap, welke van de onze, behalve in enkele gevallen, juist niet verre afwijkt. Zoodat wij onzen lezeren, om althans hunne nieuwsgierigheid te voldoen en hunne belangstelling te toonen, zoo niet voor dit, dan voor een volgend jaar, wel durven raden, zich dit jaarboekje aan te schaffen. De Heeren willems, vander maesen, terbruggen, j.b. stips, klincko en van de gaer hebben wel het meest geleverd. Ziehier een klein proefje:

	Op een Roosje.
Edel Roosje, hoe lieftallig 
Spreyd gy uwen glans ten toon! 
Ach! hoe aerdig en bevallig 
Gloórt en geurt uw lieflyk schoon! 
O, 't is jammer! dat gy heden 
Zoo veél luyster zet te pryk; 
Daer gy morgen word vertreéden 
Of verworpen ligt in 't slyk: 
Sterv'lings deugd heéft ed'ler gaeven - 
Heéft een glans, een' heerlykheyd, 
Die het stof nooyt zal begraeven, 
Wyl z'aen d'eeuwen is gewyd. 







Vruchten der Eenzaamheid, door H. Potter. Met Platen. Isten Deels 1ste Stuk. Te Groningen, bij R.J. Schierbeek. In gr. 8vo. 212 Bl. f 2-8-:

Onze Lezers zijn reeds tamelijk met de schrijfwijze van den Eerw. potter bekend. Aangemoedigd, zekerlijk, door het gunstig onthaal zijner vorige geschriften, van welke wij de Mislukte Reis naar de Kaap de Goede Hoop met onderscheiding hebben opgemerkt, heeft dit hem uitgelokt, ons uit alle oorden der wereld, waarheen zijn lot hem voert, op zulke sentimenteel-moreel-theologisch-aesthetisch-topographische vertoogen (want van dat alles is er iets in, en voor het geheel weten wij geen' naam) te toeven. Maar hij bedenkt niet, dat zijne eerstelingen ruim zoo zeer door de bekoorlijkheid of verhevenheid der streken, die hij bezocht en niet ongelukkig beschreef, als wel door zijne wijze van behande-
{==451==} {>>pagina-aanduiding<<}
ling, gunstig bij het publiek ontvangen werden, en dat de schildering van St. Helena, of de schoone natuur in het zuidwestelijk Engeland, ons meer behagen moet, dan een boekdeeltje, besteed aan een paar dorpen rondom Hanau, die niets bij uitstek merkwaardigs hebben. Wij vinden ons dus verpligt, hem ronduit te zeggen, dat minder het subjective, dan het objective zijner vroegere werken ons getroffen heeft; en, daar nu de objective voorraad hier bij ongeluk zeer schraal was, heeft hij dit in het werkje voorhanden moeten aanvullen met handen vol dier loci communes, die zeer goed, nuttig en zelfs stichtelijk zijn, maar niet altijd even zeer te pas komen. Alles geeft den Heere potter stof tot bespiegelingen; en gelijk de Oude van den Binnen-Amstel onlangs, op het slot van een Vertoog, (let wel, van één Vertoog) zeide, dat men wel zou kunnen zien, dat hij het prediken gewoon was, zoo bespeurt men bij den Eerw. potter den Predikant bijna op elke bladzijde. Hij heeft namelijk, de eenzaamheid buiten Hanau op
het dorpje Steinheim gekozen, en komt maar eens nu en dan (zoo 't schijnt) in de stad, om te prediken. Den overigen tijd brengt hij met lezen, denken, tuinwerk en wandelen door. Hij verschoont, om zich te verpoozen, den Lezer van geene zijner aandoeningen; en voelt zich zeer gelukkig, onder anderen, dat geen schelschreeuwende nachtwachter, geschreeuw of trom hem uit den slaap houden (bl. 13). Slaapt de man zoo los? Dat hij maar niet te zeer op de slapeloosheid zijner Lezers rekene! - Maar er worden toch ook nog andere genoegens en nuttigheden der eenzaamheid opgenoemd; terwijl die des gezelligen levens zoo veel mogelijk op den achtergrond gesteld worden. Zijn vriend, misschien een Amsterdammer, en die denkelijk meer conversatie heeft dan potter in Hanau, schijnt er anders over te denken: dit verschil, benevens de antwoorden op de klagten des vriends over ongunstig weder, vult nog al eenige bladzijden, en de regtvaardiging der Voorzienigheid tegen de rampen der Natuur wordt hier in vier bladzijden afgedaan. Nog bekomen wij, als opzettelijke beschouwingen: De lente, een afbeeldsel des levens en des doods, in 9 bladzijden, over het nut der bergen, over het Pinksterfeest, over het onweder; geheel nieuwe onderwerpen, gelijk men ziet! Een andermaal geeft ons de Schrijver eene door hem uit het Engelsch vertaalde Anecdote van gustaaf adolf, of oorspronkelijke Anecdoten van zijne of zijner naburen huisdieren, ééne van welke daarom van eenig gewigt is, omdat zij moet bewijzen, dat het varken, in spijt van wijlen chrysippus, nog iets meer dan een stuk wandelend pekelvleesch is; hoewel wij er vergeefs zoo veel slimheid in gezocht hebben. Aan
versjes, bekend en onbekend, Hoogen Nederduitsch, uit Gezangboeken en elders, ontbreekt het ook niet.
Dit alles, echter, is slechts bijwerk; de hoofdzaak moet

{==452==} {>>pagina-aanduiding<<}
de plaatsbeschrijving van eenige dorpen en steedjes om Hanau zijn. In het tweede Stuk hopen wij, dat die oogst rijkelijker zal uitvallen; want in het tegenwoordige is hij vrij schraal. Met den vriend van den Heer potter hadden wij gaarne eene beschrijving van het oude en nieuwe Frankfort (thans in zijne buurt) gelezen, en hem daarvoor een half dozijn afgesletene bespiegelingen geschonken. (Men versta ons wél. Niets is ons heiliger dan zedelijke en godsdienstige waarheden, niets aangenamer dan dergelijke bespiegelingen, waar het pas geeft, en op een' hartverheffenden toon voorgedragen, in den toon b.v. van van der roest's Genoegens van den Godsdienst; doch hier is niets nieuws, niets dan 't geen reeds honderdmaal en beter is gezegd, in zulk een wonderlijk gezelschap (gelijk wij zagen) van rein en onrein, dat wij althans er niets bij gevoelden, gelijk dit wel met onze meeste Lezers het geval zal zijn.) De voornaamste plaatsjes, die wij ontmoeten, zijn: Klein en Groot-Steinheim, en de geschiedenis van een zoogenaamd wonderdadig Mariabeeld bij het laatste (wij hebben, helaas! in ons vaderland dergelijke afgodsbeelden genoeg); Seligenstadt, (de wandeling hierheen wordt fraai beschreven, en hier kwamen de uitboezemingen te pas) de plaats, waar men wil, dat karel de Groote zijne gevlugte dochter emma met haren eginhard zon hebben gevonden, en waar laatstgemelde de Abdij van Muhlenheim, een prachtig gesticht, zou hebben gebouwd. Als zoodanig bestaat Muhlenheim thans niet meer. Of de door Frankrijk opgehevene Kloosters, zegt potter zeer te regt, meer kwaads onder het menschdom hebben gesticht,
dan de door napoleon ingevoerde, ziel en ligchaam bedervende, Militaire Conscriptie, dit betuig ik niet te doorgronden. Hij had de vraag ontkennend kunnen beantwoorden: de monniks en nonnengeest woedde slechts bij sommige standen; de gemeene man bleef er doorgaans van bevrijd, en de Conscriptie drukt juist het meest op den arbeidsman, die zelfs in vredestijd verhinderd wordt, zich aan eenig beroep en de Maatschappij geheel toe te wijden, en veelal een ledigganger en dronkaard wordt. - Het slot te Babenhausen heeft verscheidene merkwaardigheden, als woonplaats der oude Hanausche Graven in de Middeleeuwen; men geeft er voor, dat luther in een ledekant, dat nog te zien is, zou geslapen hebben; het uitzigt is er zeer schoon; en er is een zonderlinge eikenboom, eene speling der natuur, in de nabijheid.
Ziedaar, waarde Lezer! op ons gemoed af, alle de aardrijkskundige merkwaardigheden, (enkele fraaije gezigten op den berg Faunus enz. niet medegerekend) die wij hier gevonden hebben. Is het tweede Stuk niet beter dan dit eerste, zoo moeten wij besluiten, en ook wenschen, dat de schrijsäder van Do. potter weldra zal uitgeput zijn.






{==453==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 423.)
In het tweede Tijdperk vinden wij in Noach met de zijnen weder op nieuw bewoners en bevolkers der aarde, en in den pas verleden zondvloed lag rijke leering; gelijk God ook wederom terstond de noodige verzekeringen en aanwijzingen gaf. De ware Godsdienst bleef in het huisgezin van Noach bewaard; en de nieuwe maatschappij werd wederom geregeld gelijk die in het eerste tijdvak. Wetten werden er gegeven ter bewaring van goede en menschlievende gevoelens, en de verordening der bloedwraak was, juist tot dit einde, in die tijden, zeer doeltreffend.
Noach's ark doet reeds eenige, voor die tijden aanmerkelijke, kennis van meetkunst en evenredigheid vooronderstellen, welke nu wel verder konde toegepast worden. Ook was Noach in de gelegenheid geweest, te vorderen in kundigheden rakende het rijk der dieren. Eindelijk was 't voornamelijk de akkerbouw, waarop Noach zich toelegde, en waarin hij boven 't vorige tijdperk veel vooruit had. Het vermenigvuldigend geslacht wilde bij elkander blijven. Het bouwde (en had dus reeds eenige kennis aan het bouwen bij wijze van metseling) eene hooge piramide, ten middelpunt van vereeniging. God gaf door een vreesselijk onweder zijn mishagen aan dit werk te kennen. Het werd gestaakt; de menschen verwijderden zich van elkander, en nu ontstonden, zeer natuurlijk, de onderscheidene talen. - Die in de vlakke, vruchtbare velden van Babel bleven wonen, hadden iets vooruit, dat hen tot eenige sterre-
{==454==} {>>pagina-aanduiding<<}
kundige opmerkingen bragt. Maar zij, die zich afzonderden, gingen meer achteruit dan voorwaarts.
Eerst na de verstrooijing van het menschelijk geslacht vinden wij den grondslag gelegd van een, eigenlijk gezegd, Koningrijk. Nimrod maakte zich verdienstelijk bij zijne tijdgenooten, en won door zijne dapperheid hunnen eerbied en hunne erkentelijkheid, waarvan het nog niet bewezen is, dat hij misbruik gemaakt hebbe. - Wijders gewaagt de H. oorkonde van de eerste beginselen des Assyrischen rijks. Aangaande Assur is alles onzeker; en de Grieksche schrijvers zijn, met hunne verzieringen aangaande de pracht van het Assyrisch rijk, de ontrouwste gidsen.
Het menschdom had velerlei kundigheden uit de oude wereld overgehouden; echter hebben wij in allen opzigte slechts aan kleine beginsels te denken. Hoe meer van 't middelpunt echter verwijderd, hoe meer achteruitgegaan in beschaving; schoon klimaat enz. onderscheid veroorzaakte. De volken deelden elkander ook kundigheden en ondeugden mede.
De Godsdienst bleef nog zinnelijk, gelijk de taal des verhaals genoegzaam aanwijst, en ontaardde in dit tijdvak reeds bij sommigen in afgoderij. Bij eenigen werd het voorouderlijk onderwijs vergeten. Anderen bemoeiden zich met zulke dingen 't meest, die wel het verstand oefenden, maar niet het hart vormden. Bij eenigen nam ruwheid en wellust de overhand; dan, met dat al, bleef er nog schaduw van den ouden Godsdienst over. Maar voor hen, die achteruit gingen in beschaving, was, bij 't aanschouwen van het groote en ontzettende, waarvan de oorzaak onbekend was, de overgang tot het geloof aan hoogere wezens, schoon minder dan de opperste God, natuurlijk. Men vergoodde verdienstelijke menschen, en eerde de afgestorvenen ook uit vrees. De schoonheid der sterren leidde tot derzelver aanbidding. De taal dier eeuwen bragt misvatting voort; te meer, daar zij met persoonsverbeeldingen vervuld was. Eindelijk werden, bij gebrek van

{==455==} {>>pagina-aanduiding<<}
letteren, Goddelijke zaken afgebeeld. Dit alles, gepaard met het vrij algemeene denkbeeld aangaande het bestaan van menigerlei, op de wereld invloed hebbende, wezens, kon hen, die eenmaal van de zuivere denkbeelden waren afgeweken, ligt tot afgoderij brengen; en deze is gepaard met onwaardige denkbeelden en gezindheden, die zich dus met haar uitbreiden, weshalve God haar bovenal moest tegengaan. [Hiermede eindigt het eerste Deel.]
[Het tweede Deel behelst het eerste Hoofddeel van het derde Tijdperk, van Abraham tot op Mozes.]
Dit Tijdperk is in de geschiedenis der menschheid zeer belangrijk, uit hoofde dat Abraham en zijn geslacht in hetzelve valt.
Naar mate de menschen meer in geregelde maatschappijen begonnen te leven, werd de akkerbouw volmaakt, en had ook nu voordeeligen invloed op de beschaving der volken, bij welke zij eenigzins in bloei was. Alle verordeningen strekten te zijner bevordering. Ook de veehoederij vinden wij in dit tijdperk veel verder uitgestrekt. Men vindt rijke herdersvorsten. Schapen, kemels en geitenbokken werden 't meest geteeld. Ossen en ezels waren noodig tot den akkerbouw. Men verbouwde boomen en tuinvruchten. De jagt, noodzakelijk toen de aarde nog minder bewoond was, was echter ook nu nog eene beminde bezigheid, ten gevalle van den keuriger' smaak. In Mozes wetten omtrent de jagt straalt de hoogste menschelijkheid door. Ook vindt men in dit tijdvak eenige sporen van de visscherij. In de toebereiding der spijzen waren eenige aanmerkelijke vorderingen gemaakt; aangaande die van den wijn is weinig opgeteekend, en die van de olie was zeer eenvoudig. Men verstond het spinnen, weven, naaijen, verwen en wasschen der kleedingstukken, en legde voorraad van levensmiddelen voor de toekomst op. Met dit alles ging de staat der uitwendige beschaving den trap der kindschheid nog niet te boven. Overeenkomstig dezen, waren ook de vorderingen in andere,

{==456==} {>>pagina-aanduiding<<}
meer tot veraangenaming des levens behoorende, kunsten. Nog was het bewonen van tenten en bergspelonken, zelfs onder voorname mannen, niet ongewoon; echter vindt men, reeds in het eerste gedeelte van dit tijdperk, van steden, die echter weinig beteekenden, gewag. In Egypte, daarentegen, was men verder in de bouwkunde gevorderd. De kunstbearbeiding der metalen had hare voortgangen gemaakt; en ten tijde van Job en Mozes vindt men, voor het eerst, melding van de edele gesteenten en derzelver kunstbewerking. De ontdekkingen aangaande de mijnen en derzelver bearbeiding waren uitgebreid. De kunst, om afbeeldsels te vervaardigen, was ruw en smakeloos, en werd bij de Israëlieten, door hunnen Godsdienst, niet begunstigd. De handel werd reeds door middel van toegewogen zilver gedreven. De waarde van het glas stond met die van het goud gelijk. Zang en dicht- en toon-kunst waren bij de Egyptenaren niet in aanzien; maar in Abraham's geslacht vindt men sporen van vordering in dezelve. De dichtkunst werd zelfs reeds eene afzonderlijke kunst, en was bij de Hebreërs in eenen goeden staat, gelijk uit vele bijgebragte voorbeelden blijkt: de Arabische van dien tijd kan alleen uit het boek van Job beoordeeld worden, [hetgeen wij dus hier ook naar deszelfs inhoud ontleed vinden, gelijk te voren de stalen uit de Hebreeuwsche dichtkunst.] De geschiedenis van Bileam is een overblijfsel der Syrische poëzij. [Ook deze wordt beschouwd; maar de Hoogleeraar wil zich niet tot eenige verklaring van haar, als geschiedenis, inlaten.] De schrijfkunst - waarvan de juiste staat niet met zekerheid kan worden opgegeven - was althans niet zeer algemeen onder de Hebreërs, zoo min als onder andere volken. Maten en gewigten bestonden reeds: derzelver verhouding tot de onze is niet te bepalen; maar de naauwkeurigheid der wetgeving van Mozes daaromtrent duidt eenen aanmerkelijken graad van beschaving aan.
Daar tot de beoefening der wetenschappen rijper

{==457==} {>>pagina-aanduiding<<}
oordeelskracht, beproefder ondervinding enz. wordt vereischt, dan men bij de oudste volken verwachten kan, zoo is daarvan ook in eene Geschiedenis der Menschheid naar den Bijbel slechts weinig te zeggen.
De grondslagen, echter, van meer dan ééne voortreffelijke wetenschap worden, in dit tijdperk reeds, bij de Egyptenaren gevonden.
In het boek van Job vindt men blijken van vordering in de sterrekunde. De tijdrekenkunde was in deze vroegste tijden ten uiterste gebrekkig en onzeker. In de rekenkunde had men het ten minste zoo ver gebragt, als in het dagelijksche leven te pas kwam. In de meetkunde verschijnen de Israëlieten als vrij bedreven, en de Egyptenaren waren er waarschijnlijk ver in gevorderd. Om de aardrijkskunde bekommerde men zich niet veel, noch had men het ook noodig. Van de natuurkunde schijnen de Egyptenaars iets, schoon toch niet veel, geweten te hebben. Naderbij ligt den mensch de natuurlijke geschiedenis; waarom ook meerder vordering in deze wetenschap wordt aangetroffen. Aangaande kennis in de scheikunde is niets bewezen; maar in Arabië had men, ten tijde van Job reeds, menschen, die zich op de genezing, denkelijk van uitwendige kwalen, toelegden. Ook bij de Egyptenaren had men artsen; maar bij hen, gelijk bij de Israëlieten, legden zich vooral de Priesters op de geneeskunde toe. Voorts hielden de Israëlieten inwendige ziekten voor Goddelijke straffen. Over verscheidene onreine ziekten moesten echter de Priesters als geneeskundigen oordeelen. [Hiermede eindigt het tweede Deel.]

(Het vervolg hierna.)






{==458==} {>>pagina-aanduiding<<}

Leerrede, over het heil eener gelukkige vereeniging van Gemeente en Leeraar. Door Martinus Stuart, ter viering van zijnen vijf-en-twintigjarigen Dienst, als Leeraar in de Remonstrantsch-Gereformeerde Gemeente te Amsterdam. Te Amsterdam, bij Ten Brink en De Vries. 1819. In gr. 8vo. 56 Bl. f :-11-:

Het was wel te verwachten, dat de Heer stuart den vijf-en-twintigsten verjaardag van zijnen predikdienst in zijne tegenwoordige Gemeente tot eenen feestdag verheffen, en een duurzaam gedenkteeken zou stichten van het zeldzaam geluk, dat hem mogt gebeuren. Aan deze verwachting heeft zijn Eerw. ook voldaan door het uitspreken en uitgeven van deze Leerrede. Wij verheugen ons hierover met zijne Gemeente en met allen, die belang stellen in zijn dienstwerk; want wij gevoelen en erkennen volmondig de taal van den diepgetroffen en dankbaar verrukten man, wanneer hij zegt: ‘Alles, inderdaad, moest medewerken, om dit tijdperk hoogstbelangrijk te maken voor den nadenkenden geest en het gevoelige hart, een tijdvak sluitende, hetwelk een zoo aanzienlijk deel van het menschelijk leven, dat voorzeker mijner volkomene levenskracht, mag heeten; hetwelk tevens meer, dan een achtste gedeelte van het bestaan dezer Kerke uitmaakt, en in hare geschiedenis belangrijker, dan haar geheel vorig aanzijn, moet genoemd worden.’
Als gedenkstuk voor de Gemeente, voldoet deze Leerrede, onzes oordeels, volkomen aan haar oogmerk: want zij is eene levendige teekening van den grooten zegen, gedurende zoo veel jaren in voor- en in tegenspoed gesmaakt; zij spreekt de taal van het erkentelijk gemoed voor betoonde liefde, en behelst de hartelijkste opwekkingen ter bevestiging van het gesloten verbond. Voor dit bepaald oogmerk heeft de Heer stuart de-
{==459==} {>>pagina-aanduiding<<}
zelve opgesteld; doch het algemeene van het onderwerp, daarin behandeld, en de wijze, waarop dit is geschied, maken haar, in ons oog, tot een modèl voor zulke feestredenen. Gemeenlijk, toch, behelzen zulke stukken niet veel meer, dan een beknopt verhaal van het merkwaardige, in zulk een tijdsverloop voorgevallen, alleen belangrijk voor de genen, die in onmiddellijke betrekking staan tot den spreker. Hier, echter, vinden wij een onderwerp behandeld, dat op zichzelve reeds belang moet wekken; ‘het heil eener gelukkige vereeniging van Gemeente en Leeraar.’
De tekst kon uit den aard der zake niet veel meer, dan motto, zijn. De lofspraak van Paulus tot zijne geliefde Thessalonicensen: (1. II: 20.) Gij zijt mijne blijdschap en kroone! geeft den Leeraar aanleiding, om met een enkel woord te gewagen van ‘de Apostelzaligheid met eene Gemeente, vol geloof en liefde en hope,’ en vervolgens den geest ‘onverdeeld te vestigen op dat heil eener gelukkige Gemeente- en Leeraar-vereeniging in het algemeen.’ Dit wederzijdsch genot voor de Gemeente en den Leeraar wordt onderscheidenlijk beschouwd, 1o. in derzelver algemeene betrekking ter plaatse der openbare stichting, 2o. in derzelver bijzondere betrekking van godsdienstig onderwijs en huisselijken troost, 3o. in derzelver allernaauwste betrekking van persoonlijke vriendschap. Deze punten worden vervolgens, in den bekenden trant van den welsprekenden stuart, duidelijk ontwikkeld en met kracht en nadruk voorgesteld; terwijl de gloed der zuiverste verrukking over alles is verspreid, - van eene verrukking, welke alleen het deel kan worden van het hart, dat den geschetsten zegen uit eigene ondervinding heeft leeren kennen. Hierop volgt eene korte, maar zaakrijke en hartelijke vermelding van alle de merkwaardige bijzonderheden, welke in het afgeloopen tijdvak, zoo ten aanzien der Gemeente, als in den kring van den Leeraar, zijn voorgevallen, benevens korte toespraken tot deszelfs Ambtgenooten en Kerkeraad.

{==460==} {>>pagina-aanduiding<<}

Achter de Leerrede is gevoegd: ‘Openbare hulde aan de wederliefde, bij deze gelegenheid mij betoond;’ behelzende een verslag van hetgene deze feestviering nog meer heeft opgeluisterd. Hier vinden wij de beschrijving van een' broederlijken maaltijd, door de Opzieners der Gemeente bij die gelegenheid gegeven, de vermelding der liefdeblijken, door den Kerkeraad en andere hoogschatters van den feestvierenden Leeraar aangeboden, en de verzen, door zijne Vrienden hem toegezongen. Dit verslag is uit den aard der zake een weinig bontkleurig; maar het onderscheidt zich insgelijks door denzelfden warmen toon van dankbare erkentenis, die in de geheele Leerrede spreekt. Welligt zullen sommigen vinden, dat de Heer stuart in dezen zijn eigen Lofredenaar wordt; doch deze bedenking verdwijnt, naar ons gevoel, dadelijk, wanneer men zich maar eenigzins in de verrukte stemming van het dankbaar gemoed weet te verplaatsen, waarvoor elke kleinigheid dierbaar, en waarvoor het vermelden van dezelve behoefte is, terwijl daarenboven een stuart voor zichzelven de loftrompet niet behoeft te steken.






Sermon, prononcé pour l'ouverture de la réunion des Députés des Eglises Wallonnes à Zwol, le 3 Sept. 1818; par D.T. Huët, Pasteur à Breda. Rotterdam, chez A. May van Vollenhoven. 1818. 8vo. IV et 50 pag. f :-12-:

Het was voorheen een bestendig gebruik bij de Walsche kerken in ons land, dat hare Synodale vergaderingen, die gewoonlijk tweemaal 's jaars plaats hadden, geopend werden door eene plegtige leerrede, in het openbaar en in het heiligdom der Gemeente, die op hare beurt zoodanige vergadering had, gehouden. Tot het doen dier leerrede werd op iedere vergadering, voor de volgende reize, een Predikant benoemd, en hem

{==461==} {>>pagina-aanduiding<<}
daartoe een tekst opgegeven uit de Brieven van Paulus aan Timotheus en aan Titus, die daartoe alleen, en gedurig bij wijze van vervolg, bestemd waren. Dit stichtelijk gebruik is bij die kerken gebleven, wanneer zij eenmaal in 't jaar, volgens Koninklijke vergunning, de bijeenkomst hebben van hare afgevaardigden, om over hare huishoudelijke belangen te handelen. Het is dus overeenkomstig dit gebruik, dat de Eerw. huët, Predikant bij de Walsche Gemeente te Breda, de kerkelijke bijeenkomst, in September des vorigen jaars, te Zwol geopend heeft met de onderhavige Leerrede over den hem opgegeven' tekst uit 1 Tim. IV:13. Houd aan in het lezen, in het vermanen, in het leeren, tot dat ik kome. - Zijn Eerw. begint met eene korte schets van het karakter des Apostels Paulus, zoo als hetzelve zich in 't algemeen, en bijzonder met opzigt tot zijn' leerling en vriend Timotheus, openbaarde. Hierdoor krijgt hij natuurlijk gelegenheid tot de verklaring der vermaning, in den tekst vervat, aan welke hij het noodige licht bijzet, zoo wel uit den toestand der Efezische kerk, als uit hetgeen Timotheus aldaar te verrigten had. Volgens dezelve, moest deze zich gedurig toeleggen op het voorlezen der H. Schrift in de godsdienstige vergaderingen, en daaruit stof nemen tot gepaste vermaningen en leeringen. Deze taak was moeijelijk, vooral te Efeze; maar hetgeen Timotheus moest bemoedigen, was, dat zijn vriend Paulus weldra bij hem komen zou, aan wien hij dus zou kunnen doen zien alwat hij volgens zijne voorschriften verrigt had.
Hieruit neemt de Eerw. huët eene zeer gepaste aanleiding, om in 't algemeen den pligt van eenen Dienaar des Evangelies voor te dragen, voor zoo ver hij zijne prediking op Gods woord gronden moet, en om hem daartoe de noodige bemoedigingen te geven. De pligt wordt aangedrongen door de beschouwing van Gods zigtbare zorg in het bestaan en bewaren onzer H. Schriften, - van de leerzame en heilvolle strekking dier Schriften, - van het gewigt, hetwelk de prediking

{==462==} {>>pagina-aanduiding<<}
van eenen Leeraar ontvangt uit het Goddelijk gezag des Bijbels, - eindelijk van den aard zelven van het eerwaardig ambt eenes Evangeliedienaars. De aanmoedigingen tot het ijverig volbrengen van dien pligt worden genomen uit de sterke begeerte in onze dagen tot het bezitten en verbreiden onzer Heilige Schriften, uit de menigvuldige hulpmiddelen, die er zijn tot derzelver regt verstand, uit de gelukkige uitwerkselen van derzelver gezuiverde kennis, eindelijk uit de hoop, welke in onze dagen eene juiste en gezuiverde kennis derzelve oplevert tot eene vereeniging der verschillende Christengemeenten. Alle deze stukken worden duidelijk, oordeelkundig en in eenen deftigen stijl voorgedragen, en de geheele Redevoering is, in onze dagen, een woord op zijn pas.





Verhandelingen, Redevoeringen en losse Geschriften. Door J.H. van der Palm. IIde Deel.

(Vervolg en slot van bl. 428.)
II. Verhandeling over de Arabische Poëzij. In dit tweede stuk wordt ons met eene losse hand de Arabische dichtkunst afgeteekend in eene soort van schilderij, waarin hare voornaamste trekken zeer natuurlijk in verschillende kleinere beelden worden voorgesteld; terwijl daarenboven een groot beeld zich vertoont, hetwelk de meeste trekken dier poëzij op geene onbevallige wijze vereenigt; en naast hetzelve beschouwt men een ander, eenigzins gelijkend, doch veel bevalliger beeld. In de eerste plaats, namelijk, wordt in het algemeen over den aard der Arabische, bijzonder der oudere, poëzij gesproken, en deze uit den aard der Arabieren zelve opgehelderd. De oordeelkundige, en in het vak der dichtkunst niet minder, dan in dat der welsprekendheid bedrevene, van der palm betreedt hier den middelweg tusschen hen, die de waarde der Arabische dichtkunst te veel verheffen, en hen, die dezelve te veel verlagen.

{==463==} {>>pagina-aanduiding<<}
Zie hier, met zijne eigene woorden, de slotsom zijner denkbeelden daarover: ‘Voortreffelijkheden bezit deze poëzij ongetwijfeld, en wel van een' hoogen, verheven' stempel. Hare beelden zijn onnavolgbaar in gloed en uitdrukking; hare natuurbeschrijvingen krachtig en verrassende; en hare leenspreuken hebben eene vlugt van gevoel en verbeelding, dat men ze niet anders dan met bedwelming kan aanstaren. Maar deze schoonheden staan elk op zichzelve; zij zijn niet door den band der Gratiën aaneengehecht; er is geen voortgang, geene opvolging, geene opklimming, geene eenheid in dezelve; en van een schoon geheel, waarin niets misplaatst, niets overtollig, niets ongelijksoortig is, hiervan hebben zij geen denkbeeld.’ - Van de schoonheden en gebreken der Arabische dichtkunst vindt onze Schrijver voorbeelden in het beroemd dichtstuk van tograi, die op het einde der elfde eeuw geboren werd. Dit dichtstuk wordt, derhalve, in de tweede plaats, met eene genoegzame uitvoerigheid behandeld. - Eindelijk wordt nog een oogenblik de aandacht op de oude Hebreeuwsche Zanggodin gevestigd, bij welke men dezelfde warmte des gevoels en dezelfde vlugt der verbeelding vindt, maar niet zoo woest noch buitensporig, gematigd door den invloed van gezelligheid en beschaving, en overal bezield door beginselen van godsdienst en gezuiverde zedekunde; en de Verhandeling wordt besloten met eene allerbevalligste voordragt van een lied uit de verzameling van salomo's liefdezangen, te vinden in het tweede Hoofdstuk van het Hooglied.
III. Verhandeling over den aanleg en de voortreffelijkheid van het Boek Job. Dat de Heer van der palm in dit onderwerp regt te huis is, beseft iedereen, die hem eenigzins kent, en wordt door hemzelven bij het begin der Verhandeling niet onduidelijk te kennen gegeven. ‘Wat Spreker,’ zegt hij, ‘of Schrijver is er, die niet zekere geliefkoosde onderwerpen heeft, waarover hij bij voorkeur spreekt of schrijft? - Zoo-
{==464==} {>>pagina-aanduiding<<}
danig een onderwerp is voor mij, ik ontveins het niet, het Boek, Job genaamd. Beoefenaar der Hebreeuwsche Letterkunde, beminnaar der edele Poëzij, uitlegger der waarheden van den geopenbaarden Godsdienst, niet vreemd van wijsgeerige bespiegeling: in alle deze betrekkingen schijnt dit Boek mij eene goudmijn, of liever eene voorraadkamer te zijn van schatten en kostbaarheden, waarin men zijne oogen niet te veel kan laten weiden, en die men nimmer wegbergt, dan om ze alweder met nieuwen wellust te voorschijn te brengen.’ - In dit stuk heeft ons vooral de voordragt getroffen, die meestal zeer sierlijk en oratorisch is, en meer eene redevoering, dan wel eene verhandeling kenschetst. Men ziet er den bijna dichterlijken Redenaar in, die den voortreffelijken, heerlijken aanleg van Job's dichtstuk zóó ontvouwt, dat hij zijne groote ervarenheid, zoo wel in de dichtkunst als in de welsprekendheid, aan den dag legt. Intusschen is het stuk in zoo verre onvolledig, dat de ontwikkeling van het verheven plan des Boeks en de gang van het werk in al deszelfs deelen niet wordt voorgesteld. Dan, mogelijk hebben wij dat bij eene nadere gelegenheid te wachten; en in het stuk, zoo als het is, vindt men een genoegzaam overzigt. Geenszins het minst heeft ons bevallen 's Hoogleeraars verdediging van het historisch gedeelte, of de inleiding van het dichtstuk; welk gedeelte door velen wordt beschouwd als een bijvoegsel van later' tijd. Met dat al
heeft ons eenigzins bevreemd zijne verontschuldiging van h.a. schultens, die van dat gevoelen was, en zijne spijt, dat men voor deszelfs vertaling van Job eene inleiding gevoegd heeft, welke hij waarschijnlijk nooit aan de wereld zou hebben medegedeeld; een werk zijner vroegere jeugd, lang door hem ter zijde gelegd, en nu uit zijne oude papieren te voorschijn getogen. Bezwaarlijk kunnen wij dit overeenbrengen met hetgeen in de voorrede voor die vertaling door den Heer muntinghe is opgeteekend bl. VI, waaruit wij met geene geringe waarschijnlijkheid kun-
{==465==} {>>pagina-aanduiding<<}
nen opmaken, dat h.a. schultens altijd in het gevoelen geweest is, in de inleiding voorgedragen. Althans, hoezeer wij insgelijks dit gevoelen afkeuren, kunnen wij evenwel niet zien, waarom deze beroemde man zich ooit over hetzelve zou hebben behoeven te schamen; daar reeds zijn Grootvader, a. schultens, hetzelve voorstond bij het einde zijner voorrede op zijne Latijnsche Commentarie over Job, en het bekend is, hoe deze met eenen naauwgezetten eerbied bezield was voor alles, wat in de H. Schrift vervat is.
IV. Redevoering over het oordeel der Nakomelingschap. Deze Redevoering, uitgesproken bij het uitdeelen der prijzen in het Departement Teekenkunde van de Maatschappij Felix Meritis, heeft twee Hoofddeelen. In het eerste wordt het oordeel der nakomelingschap beschouwd als een beslissende toets der waardij van alle werken van kunst en smaak. In het tweede wordt de prijs van dat oordeel voor den levenden kunstenaar, en de invloed van hetzelve op de veredeling zijner kunstgewrochten, in het licht gesteld. Beide deelen worden op eene overtuigende en treffende wijze behandeld; zoodat dit stuk, hoe verschillend in onderwerp van de drie voorgaande, in geenen deele bij dezelve afsteekt, en den welsprekenden van der palm niet minder eer aandoet.






Lotgevallen van een' Zwitser, op zijne Reize naar Jeruzalem en den Libanon. Met Platen. IIde en laatste Deel. Te Haarlem, bij F. Bohn. In gr. 8vo. X en 358 Bl. f 3-:-:

Met dit Deel eindigt het onderhoudende reisverhaal van den Zwitser, dien wij met zoo veel genoegen door Europisch Turkije verzeld hadden. Hier beschrijft hij ons verder Egypte, het Joodsche land, den Libanon, Balbeck, Scio, Salonichi en andere landen, waarop

{==466==} {>>pagina-aanduiding<<}
zich, wel is waar, honderde pennen stomp geschreven hebben; maar het is hier ook geen pococke, die meer oudheidkennis dan gave van onderhouding medebrengt; het is, zoo als wij reeds vroeger aanmerkten, een Reiziger, die ons met zich neemt, ons belang in zich en zijne lotgevallen doet stellen, die wel in een' eenvoudigen stijl verhaald worden, en niet tot de avontuurlijkste behooren, maar nog altijd merkwaardig genoeg zijn, om, vereenigd met het klassieke, aandachtwekkende der oorden, waarheen de Schrijver ons brengt, eene zeer onderhoudende lectuur te verschaffen. Door Neder-Egypte, of het beroemde Delta, - thans grootendeels eene treurige, akelige en gevaarlijke zandwoestijn, - had hij eene alleronaangenaamste reis. Een Albanees, die nu eens voor Christen, dan voor Turk speelde, (hassan) was daarin zijn reisgenoot. Weinig goeds zegt hij van dezen knaap, die hem nogtans zeer nuttig was. Te Damiate schoot hij op honden, die zijn leven bedreigden, werd daarop door de Turken aangevallen, op den grond geworpen, en zwaar gekwetst op de borst. Dit ongeluk benadeelde een tijdlang zijne anders vaste gezondheid; echter ging hij scheep naar Jaffa (Joppe), en vandaar te lande naar Jeruzalem. Daar hij onder de nieuweren, benevens châtaubriant, de éénige is, die deze belangrijke Stad beschreven heeft, en minder met vooroordeelen omzet is dan deze, zoo verwachtten wij hier iets van belang; doch kunnen niet zeggen, onze nieuwsgierigheid voldaan te zien. In 25 bladzijden wordt alles afgehandeld, en de zoogenaamde statiën, of rustpunten der pelgrims ter beschouwing der lijdensgeschiedenis, eenvoudig opgenoemd, meer niet; (trouwens,
kritiek daarover was van den Heer mayr niet te wachten.) Dat Jeruzalem ten tijde van christus drie millioenen inwoners zou gehad hebben, dat is, zoo veel als Rome onder augustus, en bijkans driemaal zoo veel als thans Londen, betwijfelen wij ten sterkste. Ten tijde van het beleg, toen alle Joden uit Palestina, die den overwin-
{==467==} {>>pagina-aanduiding<<}
naar ontsnappen konden, daarheen vloden, zal anderhalf millioen wel het hoogste getal geweest zijn. De verwondering van onzen Schrijver, wegens de keus eener Residentie door david in dit rotsachtig oord, (naar 't welk men echter geheel Judea volstrekt niet moet beoordeelen) is niet onnatuurlijk, en reeds door herder geuit: men denke echter tevens aan de meerdere veiligheid en sterkte der Stad. Hoe lang hadden het daardoor de Jebusiten hier uitgehouden, na de geheele verovering des lands door de Israëlieten! - Nog staan er acht olijfboomen ter plaatse, die men voor den hof Gethsémané houdt. - 's Mans gezond verstand en onbedorven gevoel is met regt zeer geërgerd over de schandelijke verdeeldheid en twisten tusschen de Christengezindten ter (vooronderstelde) plaatse van het H. Graf, van het middelpunt der menschlievendste daad, die immer op Aarde geschiedde, (eene verdeeldheid, die sedert in dadelijkheden is uitgebroken) alsmede over de ongerijmde plegtigheden aldaar. De beelden der Grieken en Armeniërs zijn meer carricaturen, dan die der Roomschen. - Van Jeruzalem keerde mayr terug naar Jaffa, waar hij een' zonderlingen reisgenoot vond, loustenau,
naar zijn zeggen een Franschman, die in Indië eene groote rol had gespeeld, zelfs eene rol zoo groot, dat wij de vrijheid nemen, aan vele bijzonderheden in zijn verhaal te twijfelen. Overal door de pest vervolgd, kwam onze Reiziger over Acre, (wiens bekenden Pacha achmet djezzar, of den slager, hij verkiest achmet cesar te noemen: 't is waar, cesar was ook van dat gilde, maar toch nog al een groote, fatsoenlijke baas, die niet zelf werkte!) over Beyrout naar het Maroniten-klooster Clarisse op den Libanon. Door den Pater Gardiaan van dat klooster werd hij, omdat hij niet Roomsch wilde worden, (de Maroniten zijn met die kerk vereenigd, schoon hunne Priesters trouwen) daaruit verjaagd, doch vond in den Bisschop een' minder dweepzieken, vredelievenden beschermer; hij woonde nu geheel op zichzelv' in

{==468==} {>>pagina-aanduiding<<}
een klein huisje, en het is waarlijk belangrijk, 's mans levenswijs op deze hooge bergtoppen, die hij zeer bevallig en con amore beschrijft, te beschouwen. Hij bezocht intusschen niet alleen de puinhoopen van Balbeck, welke hij met al het vuur van een' Zwitser beschrijft, die meer aan ruïnen der natuur, dan aan die der kunst gewoon is, maar ook het Cederenbosch van den Libanon. Het geheele woud is nog slechts een kwartier uurs in den omtrek, en bevat 8 of 900 stammen, waaronder negen hoofdcederen, (een der grootsten had, vier voeten boven den grond, 21 voet in den omtrek.) Met leedwezen scheidde hij van den Libanon, deed Cyprus aan, proefde deszelfs beroemden, maar hoofdigen en naar teer riekenden wijn, had veel tegenspoed op de vaart vandaar naar Scio (Chios) langs de Klein-Aziatische kust door tegenwind en diepe onkunde van den Griekschen schipper. Te Scio vond hij veel welvaart, maar ook veel bijgeloof. Hij zag er de School van homerus, een vlak stuk rots. - Van Scio ging de reis op Salonichi (Thessalonica), hetwelk den Reiziger slecht beviel, zoo wel door de ongezonde lucht als de morsigheid, vooral bij de Joden. Hier zag hij eenen Dervisch-dans, dien hij regt aardig beschrijft. In het teekenen van karakters, b.v. van de Portugesche weduwe en hare dochter, bij welke hij inwoonde, kan hij somtijds regt luimig zijn. Naar Athene wilde hij niet reizen, schoon zich daartoe gelegenheid opdeed: hij was de vele ongemakken moede, en verlangde naar huis. Echter waren die ongemakken nog op verre na niet ten einde. Tot buiten de grenzen van het
Turksche gebied door de pest, of, 't geen voor hem bijna even zoo erg was, door behoedmiddelen tegen de pest, de quarantaine, vervolgd, eerst in Wallachije, waar de voerman hem niet beviel, geheel op zichzelven staande, daarna nog als eene gunst moetende aanzien, dat hij op een naauw, slecht rijtuig met hollende paarden bijna geradbraakt werd, vervolgens, omdat men hem voor besmet hield, in een onderaardsch hol gewezen, waar hij tien dagen moest doorbrengen,

{==469==} {>>pagina-aanduiding<<}
naderhand te Orsowa, in eene nog ellendiger quarantaine, door vochtigheid, slecht voedsel en water, ernstig ziek geworden, - was zijn uittogt uit Turkije noodlottiger dan zijne intrede, en hij was geheel los van die begoocheling, welke hem, gelijk zoo menigen vriend der letteren, den blik met verrukking naar die oorden had doen wenden, door Dichters en Redenaars zoo hoog vermaard, en zoo grootsch in de oogen van elk, die ze niet bereisd heeft. ‘Wij zijn gewoon, ons, ten aanzien van andere en vreemde gewesten, aangenaamheden voor te stellen, welke slechts denkbeeldig zijn en in de Romanwereld bestaan, en op de plaats zelve, zoodra het bekoorlijke der nieuwheid over is, zoo al niet geheel verdwijnen, althans van den hoogsten trap der poëzij tot den laagsten van het proza afdalen.’ Het schijnt ons echter bijna toe, dat de goede mayr, met zijnen helderen kop, zijn goed oordeel en gave van opmerking, toch geene zeer poëtische ziel heeft, ten minste geene, die zelfs door de heerlijke, weergalooze ligging van Konstantinopel, of het dichterlijk lommer der Turksche begraafplaatsen, getroost kan worden over de onaangename lucht of den hobbeligen grond van die grafheuvels. Vanhier, dat murhard, b.v., geheel anders gestemd, de dingen uit een geheel ander oogpunt moet beschouwen dan mayr, en dat deze wel eens den neus ophaalt, waar gene zijne bewondering uitroept. Het is er echter verre af, dat onze Reiziger geheel van gevoel, zelfs van kunstgevoel, zou ontbloot zijn. Ook in dit Deel worden wij daarvan overtuigd door zijne beschrijving van Balbeck, in den toon der verrukking geschreven, en waarvan hij het majestueuze in den aanleg, vereenigd met de teedere, nette bewerking, bewondert, - hoewel weder met
de treurige opmerking, dat ook deze schoone vlakte, door tirannij en dwang ontvolkt, eene volkomene woestenij is. - Zijne vooringenomenheid voor de Turken tegen de Grieken (reeds daaruit blijkbaar, dat hij iets van de taal der eerste en van het Ara-
{==470==} {>>pagina-aanduiding<<}
bisch, en geen woord Grieksch leert) blijft dezelfde; doch het verwondert ons, dat hem, bij de Turken, de korte, wreede Regtspleging treft, die ligt gewigt met het vastspijkeren aan de huisdeur in de zon, het besmeren met honig, om vliegen te lokken, terwijl de handen gebonden zijn, straft; daar toch alle Pacha's, ja ook de mindere Turken, in éénen dag den onderdaan meer afpersen, dan hij in een jaar door ligt gewigt zou hebben kunnen winnen. Op bl. 283. is eene korte kenschets van beide Natiën, in zijnen geest, welke weder van dien van guys b.v. geweldig verschilt.





Geschied- en Letterkundig Mengelwerk van Mr. Jacobus Scheltema. IIden Deels 1ste Stuk. Te Amsterdam, bij H. Gartman. 1818. In gr. 8vo. 252 Bl. f 2-:-:

Wij ontvangen - volgens de gewoonte van sommige nieuwere Schrijvers - hier weder de voorheen afzonderlijk gedrukte Redevoering van den Heer scheltema over de Brieven van p. cz. hooft, in welks Voorberigt eene drukfout of iets dergelijks moet zijn ingeslopen; immers de Heer scheltema zegt, in éénen adem: ‘dat de aftrek geenszins overeenkomstig is geweest aan de goedkeuring der verstandigen, (!) en dat er slechts een gering getal exemplaren in de wereld is.’ Hoe rijmen wij dat? Is misschien de oplaag te klein genomen? Of is het woord gering slechts betrekkelijk? Wij hebben in der tijd deze Redevoering, met bewondering voor het voorwerp derzelve, gelezen, en voelden ons geheel verplaatst in de zalige dagen van frederik hendrik, en op den Parnassus van Nederland, Muiden's kasteel. Zoo dit, in die mate, bij al de Lezers van scheltema het geval is geweest, heeft deze Redevoering gewis haar doel volkomen bereikt. - Het tweede stuk is een Brief van maria van reigers-
{==471==} {>>pagina-aanduiding<<}
berg aan haren h. de groot, wel niet bijzonder merkwaardig voor de Geschiedenis, maar ons toch dierbaar, als eene hartelijke mededeeling van eene der edelste Nederlandsche Vrouwen aan een' der grootste Nederlandsche Mannen. De Weduwe van barneveld, vossius, erpenius, heinsius, uitenbogaard, episcopius enz. komen daarin voor. De brief werd in 1624, op de eerste reis van maria naar het Vaderland, (toen nog de hette der vervolging duurde) geschreven. - Van een' geheel anderen aard zijn de zoogenaamde burlesque Notulen der Staten van Zeeland door m. michielszon, die de Heer scheltema, naar
het ons voorkomt, slechts uit overdrevene zucht voor onbekende vaderlandsche stukken heeft doen kennen. De verzen zijn lam en zwak, de boert is flaauw, de taal gemeen en plat proza, zoo als thans geen ambachtsman zou schrijven, de meeste personen zijn onbekend, en het gebeurde zelve beteekent waarlijk niet veel, ten minste in de medegedeelde proeven. (Door eene drukfout staat op bl. 117. 13 Junij 1696, in plaats van 1676; gelijk uit het daarop volgende dadelijk blijkt.) De toepassing van onzen Verzamelaar is nog het beste aan dit stuk: dat het in den ouden tijd toch ook al zoo heilig en gelukkig niet toeging, als men wel denkt. - Het kort Berigt aangaande de thans bestaande Ridderorden in Europa kan misschien zijne waarde hebben voor leden van het Hoog Heraldiek Collegie; wij roturiers, die geene Ridders zijn, en er geene pijp tabak voor zouden geven, stellen er geen gewigt in. - Van veel meer belang is het berigt aangaande het werk van l.j. van der vynckt, Lid van den Raad van Vlaanderen, getiteld: Troubles des Pays-Bas. Van dit werk, op last van den Graaf van cobentzl ontworpen, hebben wij de Hoogduitsche vertaling gezien: dezelve bevat, gelijk de Heer scheltema te regt aanmerkt, een schat van Anecdoten en kleine, doch gewigtige trekken, tot de Geschiedenis van den Spaanschen Oorlog betrekkelijk; maar het is er verre af, dat, gelijk schlosser

{==472==} {>>pagina-aanduiding<<}
(schlözer?) beweert, de Historie der Vereenigde Nederlanden daardoor eene groote verandering, ja omsmelting ondergaan zou. Veelmeer behoort van der vynckt tot de gematigde Spaanschgezinde Schrijvers, waarvan ons bentivoglio een modél oplevert, gelijk strada (die echter ook zijne groote, door de onzen wel eens te weinig geschatte, waarde bezit) onder de gestrengere Schrijvers dier partije de eerste plaats bekleedt, en ook aan van der vynckt vele bouwstoffen heeft geleverd. - Het berigt aangaande de laatste levensjaren van lumey vult eene gaping aan in de Geschiedenis, ten aanzien van het hoofd der Watergeuzen, die, bij al zijne ruwheid, toch, met de rijk en anderen, door het innemen van den Briel, den grond tot onzen Staat heeft gelegd. - Nu volgen eenige kleine stukjes, tot 's lands staat- en letterkundige Geschiedenis betrekkelijk; als: Resolutie der Staten van Holland en Westvriesland, bij het gedane aanbod der werken van j. cats; Aanschrijving der Gedeputeerde Staten van Holland, wegens de Omwenteling van 1640 in Portugal; Opdragt der Bijbelsche Gezangen van l. bake aan k. van beuningen, (die niet alleen een groot Staatkundige, maar ook Letterminnaar, en in zijnen suffenden ouderdom Theologant was) een zwierig, misschien voor proza wat al te zwierig stuk; gelijk het volgende: pieter de groot aan jakob westerbaan, (reeds vóór het dichtstuk Ockenburg gedrukt) veelligt wat al te laag bij den grond blijft, om waarlijk poëzij te heeten. - Aardig is de Anecdote van
Burgemeester hasselaar, het onverwachte Huwelijk; geestig moeten de Schetsen van potter zijn, waarin een jager door de dieren, die hij belaagt, gevonnisd en ter dood gebragt wordt. - Wij denken, dat alle jonge Lezers, op hunne vrolijke partijen, wel gaarne zoo een' goeden jupiter bij zich hadden, als die, waarvan wij op bl. 248 gewaagd vinden. - De vergissing van het Leidsche gemeen, dat den Uil van pallas voor den Valk van Prins willem hield, is koddig. -

{==473==} {>>pagina-aanduiding<<}
Kortenaar moet ook al niet veel van Ridderorden gehouden hebben, toen hij het groote dier (de Olifantsorde) niet zonder eene lijfrente voor hetzelve wilde aannemen.
Ziedaar den aangenaam verscheidenen inhoud van dit Stuk. Eerlang zullen wij van het tweede Stuk dezes Deels verslag doen.





Nachtgedachten, gevolgd naar het Engelsch van Eduard Young, door Adrianus Cornelis Schenk. VI-VIIIste Zang. Te Rotterdam, bij J. Immerzeel, Jun. 1819. In gr. 8vo. 320 Bl. f 4-15-:

Bij de aankondiging van het voortzetten dezer dichterlijke vertaling van young's Nachtgedachten, treft ons het verloop van ruim een tiental jaren na de uitgave van den vijfden Zang. Menigte dus van onze Lezers herinnert zich naauwelijks iets wegens onze vroegere beoordeelingen van dit aangelegen werk, geplaatst in onze Letteroefeningen voor de jaren 1806. bl. 222, 1807. bl. 577 en 1809. bl. 204 env. Aantal Volwassenen en Grijsaards, die ook ons laatste verslag nog in handen kregen, hebben den huidigen dag gewis niet mogen bereiken; en het smart ons, dat onder dezen de hoogbejaarde lublink te tellen is. Gaarne, intusschen, vereeren wij met eene dankbare hulde de nagedachtenis en verdiensten des zaligen Mans, uit wiens ervaren penne onze Vaderen (dat wij dit woord, in eenen meer bepaalden zin, hier bezigen) de keurige Proza-vertaling van young ontvangen hebben, en wiens aanmoedigend oordeel den Heere schenk inzonderheid sterkte, om, tot eere van den Nederlandschen Zangberg, de hoogstbezwaarlijke taak te ondernemen en voort te zetten eener dichterlijke Navolging der Nachtgedachten van gezegden Engelschen Wijsgeer. Voor het nieuw

{==474==} {>>pagina-aanduiding<<}
geslacht onzer letterminnende Jeugd, aangekomen gedurende het laatste tiental jaren, vonden wij goed, deze herinnering en, zoo men wil, herhaling uit onze vroegere, hun welligt geheel onbekende, Recensiën vooruit te zenden, en zóó eenen wenk te geven nopens de waardij van dit werk, dat tragelijk, maar ook onder de gunstigste voorteekenen, in het licht verschijnt.
Wij ontveinzen intusschen niet, de hoop, die wij bevorens hadden opgevat en betuigd, wegens het vervolgen van dezen dichterlijken arbeid door den Heer schenk, was aan het verflaauwen, ja bijkans uitgebluscht. Zeer zeldzaam, toch, ondergaan de beste voortbrengselen van onze Nederlandsche Barden eene negenjarige beschaving, volgens de bekende les van horatius; en wie zoude het ook noodig achten, in dezen de letter te drukken van den Romeinschen Leermeester? Echter, vertegenwoordigen wij ons het nu voleindigd tijdvak, inzonderheid deszelfs eerste deel, zoo ongunstig voor kalme letteroefening; bedenken wij tevens de moeijelijkheid, om, bij tusschenpoozing van meer dringende werkzaamheden des levens, deze drie keurige en verheven wijsgeerige Zangen van young naar eisch over te brengen en te volgen in Nederlandsche taal en dicht; dan leggen wij de hand op onzen mond, gereed zich te beklagen, en haasten wij met blijdschap tot onzen toets, nagenoeg op gelijken voet, als dezelve in de reeds genoemde jaren door ons begonnen werd.
De Ongeloovige teruggeroepen, is het aangelegen onderwerp van dezen zesden en zevenden Zang der Nachtgedachten; terwijl de achtste de verdediging der Deugd behelst en ook ten opschrift draagt. Het bepleiten en volledig betoogen der Onsterfelijkheid, alleen te verhopen bij den mensch, die zich aan God en zijnen dienst heiligt, was alzoo het hoofddoel, dat young zich voorstelde te treffen in dit uitnemend en keurig be-
{==475==} {>>pagina-aanduiding<<}
werkt gedeelte van zijn werk. De mensch hecht zich aan zinnelijkheid, verslingert zich op roem, en jaagt naar rijkdom; maar noch het eene, noch het andere brengt hem noemenswaardig of wel bestendig geluk aan: hij moet het hoogste goed van God, aan gene zijde van het graf, verwachten. Dit is meer bepaald de inhoud van het eerste deel zijns onderwerps, in den zesden Zang verhandeld, in welken het lang voorziene en ten laatste treffende afsterven zijner dierbare Vrouwe, reeds gezaligd, hem tot eene gepaste inleiding dient. De zevende Zang, of het tweede deel zijner wederlegging van ongeloof en aardsgezindheid, ontvouwt de natuur, het bewijs en groot gewigt der Onsterfelijkheid. Terwijl, eindelijk, in den achtsten Zang op de tegenwerpingen van den man van de wereld, en menigerlei uitvlugten der valsche wijsgeerte, geantwoord, en het vernuft van dwaasheid overtuigd wordt. - Dit oppervlakkige zij genoeg wegens den inhoud, meer in het breede en naauwkeurig door young zelven geschetst, en vooruitgezonden als den leiddraad, door hem gevolgd in deze zijne met ongemeene vlijt bewerkte Zangen. Wij bepalen ons verslag tot de Navolging van dit belangrijk deel der Nachtgedachten, welk voor ons ter tafel ligt, en onzen Landgenoot, den Heer schenk, wederom bij uitnemendheid vereert.
In zijn Voorberigt, en op meer dan ééne plaats in zijne Aanteekeningen, erkent hij met zedigheid, buiten staat geweest te zijn, om het krachtvolle en bondige, het beeldrijke en verheven schoone des Engelschen Dichters altoos te hebben kunnen overbrengen in onze moedertaal. Trouwens, welk onzijdig en eenigzins ervaren Beoordeelaar zou dit ooit mogen vergen, alware niet zijne gestrengheid ontwapend door zulk eene rondborstige belijdenis en aanwijzing? En zijn ons, bij eene naauwkeurige vergelijking met het oorspronkelijke, eenige, laat het zijn geringere, misslagen voorgekomen, waarvan wij de vrijheid nemen zullen in eene

{==476==} {>>pagina-aanduiding<<}
noot (*) te gewagen, inzonderheid om daarop des Dichters oog te vestigen bij eene tweede uitgave, wel-
{==477==} {>>pagina-aanduiding<<}
ke wij, om de waardij des werks en de eer onzer Natie, gelijkelijk wenschen. Maar, wat ook de Nederlander ver-
{==478==} {>>pagina-aanduiding<<}
lieze, en altoos zou moeten verliezen, bij het overgieten van young in onze moedertaal, groot is onze verpligting aan den vaderlandschen Dichter, die, werkende met een gezond oordeel en goeden smaak, op zijne beurt deze en gene klippen, waarop de geleerde en schrandere young, misschien door een al te weelderig vernuft, verzeild was, door kleene verandering van koers te vermijden wist; ja die ook enkele sieraden aan zijnen arbeid toevoegde, welke in het Engelsch werk niet gevonden worden. Zoo had het kwalijk houding, in een Gedicht geheel van Christelijken inhoud, als de Nachtgedachten, gewaagd te vinden van Heidensche Godheden, wier namen hierom de Heer schenk beter keurde weg te laten. Zoo veroorloofde hij, die ons eene navolging en geene vertaling van den Young levert, zichzelven te regt, om, buiten krenking van den zin, enkele regels van het oorspronkelijke over te slaan, en ook te veranderen, waarin hij of eenige duisterheid van bedoeling, of wel zoodanige toespeling aantrof, als voorzeker bij den Nederlandschen Lezer de deftigheid des Gezangs ontsieren zoude, en voor het minst overbodig te noemen is. Wie de Aanteekeningen achter elken Zang oplettend nagaat, zal verbeteringen van eene en andere soort ontwaren; meerdere nog, wanneer hij het oorspronkelijke, of wel de vertaling van lublink, bij des Dichters navolging opzettelijk raadpleegt. - Eene
enkele proeve, waaraan wij uit vele de voorkeur geven, dewijl zij door schenk niet werd aangehaald, zij ons genoeg omtrent gezegde vrijheden:
Tegen het einde van den VIIIsten Zang (bl. 277) beklaagt

{==479==} {>>pagina-aanduiding<<}
zich de Dichter wegens het vruchtelooze van zijnen arbeid, om de wereld te hervormen; dus zijne rede vervolgende, tot zijn boek gerigt:

Ja, 'k durf u zelfs geen rust in 't stille graf beloven; 
Ligt dat de vorst der hel, in 's afgronds duistre kloven, 
Als vijand van zijn' troon u voor zijn vierschaar daagt, 
Of als een' lastraar van die wereld u verklaagt, 
Die, trouwe bondgenoot, haar legioenen slaven 
Belang- en dwangloos leent om zijn gezag te staven. 


Maar letterlijk luidt deze, de laatste zin, volgens lublink: ‘van die wereld, wier legioenen hem (Lucifer) voor geringe soldij ten dienste staan, en wier vrijwilligen, voorzigtiglijk, gelijk Pruissen in zijn' ijver voor Gallië, rondom zijne banieren zwermen.’ Tastbaar is hier het verschil: de weglating van eenen regt vaderlandschen trek, welken zich young veroorloofde, en die wel in zijnen tijd en aan den smaak zijner Landgenooten uitnemend gevallen zoude, maar tevens voor een volgend geslacht, en na verloop van de helft eener eeuwe, duister worden, en opheldering door eene noot vereischen moest. Beter, derhalve, keuren wij, dat de Heer schenk, met voorbijgang van die toespeling op den stap van Pruissen, weleer in Engeland gegispt, door invoeging alleen van het woord dwangloos, het hoofddenkbeeld van den Dichter uitdrukte in zijne Navolging, juist hierdoor duidelijker geworden, dan het oorspronkelijke, voor elken Lezer, wanneer en waar hij leve.
Intusschen, hoezeer wij ook bevorens, uit de vijf eerste Zangen, keurige plaatsen aanvoerden, die beide, het schoone des Engelschen Dichters, en de bekwaamheid van onzen Landgenoot getuigden, om dezen waardiglijk na te volgen in onze rijke moederspraak; het lang verloop van tijd, sedert ons laatste verslag, vordert, bijkans verpligtend, van ons, dat wij een boek, zoo rijk in dichterlijke sieraden, niet ter zijde leggen, zonder ten minste één bewijs op nieuw te leveren; hoe moeijelijk het voor ons zij, uit vele slechts één te kiezen. Wij hebben gezegd, dat de Heer schenk het onvermijdelijk verlies van kracht en geur bij het overbrengen van eenen young eenigzins vergoed heeft door gepaste bij-
{==480==} {>>pagina-aanduiding<<}
sieraden van eigen vernuft: en nu gelust het ons, dit tevens door eene proeve te staven, en de meesterlijke hand van onzen Landgenoot, die, het eerst in Europa, bestond, de Nachtgedachten in zijne moedertaal dichterlijk na te volgen, voor onze Lezers te kenschetsen. Wij nemen daartoe de aanroeping van God, waar de sombere klaagtoon over de teleurstellingen en rampen des levens zich dus verheft tot den Schepper: (Zang VIII. bl. 202.)

o Gij, wiens liefde alleen deze overmaat van smart 
Tot heerlijke einden duldt, en zelf ons teeder hart 
Voor 't lijden vatbaar maakte; o Gij, wiens alvermogen 
Dit maatloos zamenstel van lucht en starrenbogen, 
Dit aantal zonnen wrocht aan 't eeuwig firmament, 
En, bouwheer van 't heelal, 't volmaaktste uw werken kent; 
En wilde, toen Gij 't schiept in zulk een pracht en orden, 
Dat ook uw godlijk werk door ons gekend zou worden! 
Wat toch, wat is deze aarde? een damp, een ijdle damp; 
Een damp, zoo nietig zelfs als al haar vreugde en ramp. 
Ja, God! een enkle straal van uw' verheven luister 
Toog ze als een' morgendamp van uit het scheemrend duister, 
Van uit den nevelschoot des woesten baijerts op; 
En, glinstrende in uw zon, dreef ze als een waterdrop 
De onmeetbre heemlen door; en ook na weinig stonden 
Verdwijnt de dauwdrop weer, in d'eigen damp ontbonden: 
Ja, de aarde gaat voorbij; haar dagen zijn geteld; 
Ik zie hoe reeds de laatste ontzaglijk nader snelt. 
Zij zelve, al wordt zij 't graf van al wie haar bewonen, 
Sterft even nietig weg als haar verdwaasde zonen, 
Die in zich zelv' en haar het eenigst wenschlijk lot, 
Het eeuwig zeekre zien, en slechts een' droom in God. 


Verg. young's Works, Vol. III. p. 234. Lublink 's Vert. D. III. bl. 203.

Verwonderlijk ineengedrongen, bondig, en duidelijk tevens, is, wij erkennen zulks, deze plaats bij young, niet meer dan dertien regels beslaande. Wie, echter, beklaagt zich over de uitbreiding van onzen Dichter in reg. 4-6? Wie rangschikt het ingelaschte en fraai uitgewerkte beeld van de waterbel of dauwdrop, in reg. 12-16, niet onder de bijsieraden, hoedanige wij in eene Navolging met volle goedkeuring

{==481==} {>>pagina-aanduiding<<}
lezen? - Wij stonden op het punt om te vervolgen, daar wij ons nabij het uitmuntend tafereel bevonden, waarin young het menschelijk leven vergelijkt bij een zeilend, en, met al zijnen last en bootsgezellen, in den hollen oceaan der eeuwigheid verongelukkend, schip; terwijl slechts eene vlag, als het eereteeken, dat zich een cesar verwierf, korte oogenblikken nadrijft op de ongestuime baren. Intusschen wenkte ons de stuurman van dit Maandwerk, de Redacteur, met terugwijzing op de lengte van onzen reeds afgelegden loop, om zeil te bergen, en van den Heer schenk te scheiden, tot zoo lange wij hem, na den voleindigden zwaren togt, nu welras geluk zullen kunnen wenschen met de bereikte haven. Reeds mogen wij niet af zijn, aan onze Lezers, aan elk, wie in Nederland op vroomheid en deugd prijs stelt, en voornamelijk aan onze Jeugd aan te raden, om dit, voor den opbouw in goede zeden onschatbare, werk met allen gezetten ernst te beoefenen; ja voegen er, ten slotte, met eene stille overtuiging van waarheid, bij: Elk, die regten smaak vindt in young, is op den weg der onsterfelijkheid en des heils.







Zeereis van het Engelsche Oorlogsfregat de Alceste, langs de Stranden van Corea, naar het Eiland Loo Choo; benevens een Verhaal, betreffende de Schipbreuk van het genoemde Fregat. Uit het Engelsch van John m' Leod, Wondheeler op de Alceste. Te Rotterdam, bij Arbon en Krap. 1818. In gr. 8vo. 215 Bl. f 2-:-:


Verhaal eener Ontdekkingsreis, langs de Westkust van Corea en het groot Loo Choo Eiland, in de Japansche Zee; door Kapitein Basil Hall. Uit het Engelsch. Te Rotterdam, bij Arbon en Krap. 1818. In gr. 8vo. 286 Bl. f 2-16-:

De zending van Lord armherst naar China, door het Engelsch Gouvernement, en de uitkomst van dezelve, heeft geenszins nagelaten de opmerking bezig te houden. No. 1 geeft aangaande deze zending berigt, en beschrijft dezelve. De Alceste, namelijk, was het fregat, waarmede gezegde Lord naar China werd overgebragt en terug zoude reizen;

{==482==} {>>pagina-aanduiding<<}
hetgeen echter, door het verlies van hetzelve op de terugreis, gedeeltelijk verviel. De brik, de Lyra, gevoerd door Kapitein basil hall, verzelde de Alceste. Deze schepen, na den Gezant te hebben aan wal gezet, om deszelfs reis naar Pekin verder te lande te doen, hadden geene bezigheden; en dus werd er besloten tot eene ontdekkingsreize langs het schiereiland Corea in den tusschentijd, tot dat de Gezant wederom zoude aan boord komen. Deze ontdekkingsreis, nu, maakt den hoofdinhoud uit der beide bovengenoemde geschriften, waarvan No. 1 de geheele reize, van het vertrek uit Engeland af tot aan de tehuiskomst aldaar, vermeldt, terwijl No. 2 zich enkel tot den ontdekkingstogt bepaalt. De vrees, dat men in deze twee werken tweemaal hetzelfde zoude te lezen krijgen, schijnt, bij den eersten opslag, wel eenigen grond te hebben; dan, dit is, inderdaad, het geval niet, vermits No. 2 in vele opzigten kan worden aangemerkt als een supplement van No. 1, met opzigt tot de beschrijving der ontdekkingsreis en van het Loo Choo eiland, bij hetwelk beide zich hoofdzakelijk bepalen, omdat zij te zamen aldaar den langsten tijd vertoefd hebben; iets, hetwelk veel waard is, daar dit eiland, wat aangaat de gesteldheid en het welbevinden der bewoneren, eene verblijdende afwijking is van het overige, slaafsche, smerige, schelmsche, ongelukkige China, maar, door gebrek aan handelsbetrekkingen, niet ligt weder bezocht zal worden. No. 2 is een dagboek, hetwelk dus veel wijdloopiger de bijzonderheden opgeeft dan No. 1. Somtijds, zoude men zeggen, wijken beide wel eens van elkander af; dan, behalve dat deze afwijking nimmer hoofdzaken raakt, zoo moet men toch ook bekennen, dat, bij twee schrijvers, die volstrekt niet met elkander werken, die schijn van verschil meermalen onvermijdelijk wordt; terwijl het, al verder, den lezer niet mogelijk
is, volstrekt te beslissen, of die punten, waarin wederkeerige afwijking mogt kunnen gegist worden, bij beiden wel dezelfden zijn. De een vat de eene zijde eener zaak op, de ander eene andere; de een vermeldt omstandigheden, die de ander met stilzwijgen voorbijgaat, enz. Wij kunnen, daarenboven, zeggen, dat wij toch telkens hoofdpunten hebben aangetroffen, de overeenstemming in welke ons van de naauwkeurigheid der beide verhalers overtuigde.
De Alceste deed, op hare heenreis, Brazilië aan; en wij

{==483==} {>>pagina-aanduiding<<}
ontvangen dus, bij deze gelegenheid, berigten aangaande dat land en deszelfs bewoners, dergelijke de schrijver van No. 1 doorgaans mededeelt, aangaande de oorden, op de reize aangedaan. - De Gezant gaat, aan den oever der witte of noord-rivier, aan wal, en de schepen vertrekken naar Chineesch Tartarijë, de landschappen Petscheli en Schantong, en onderzoeken de kusten van Corea. Bij deze gelegenheid zagen zij van verre den grooten Chineschen muur, en vonden te Kinsanseu, of Sirtau, de ineengeknepene voeten der vrouwen alleen een voorregt der hoogere standen, of der uitstekende schoonheid van het meisje, waardoor het voor de markt der Mandarins eene gragere waar wordt. De meisjes, die dit uitstekend voorregt genieten, waggelen daarheen, als iemand, die enkel op zijne hielen voorthuppelt, vallen ligt, maar worden door niemand in 't opstaan geholpen. - Den eersten Sept. krijgen de schepen de oostelijke kust van Corea in 't gezigt; en vandaar af hebben wij nu de beschrijvingen, en wel, gelijk gezegd is, de wijdloopigere, ook van No. 2., waardoor wij degelijk bekend worden met de landen, die het onderwerp uitmaken, en derzelver bewoners. - Het eiland Loo Choo wordt in No. 1. aldus beschreven: ‘Een uitgestrekt en zeer schoon bebouwd landschap, zoo als wij aan de naakte kusten der Tartarij en Sina nimmer gezien hadden. Zeer bevallig van de zee opstijgende, zou men deze velden eerder voor de schoonste buitenverblijven van Engeland gehouden hebben, dan voor de vloeren eens eilands, dat der beschaafde wereld zoo afgelegen is, - het stille, vreedzame en verkwikkende gezigt van al deze omringende voorwerpen maakte eene aangename tegenstelling met het stormende en het groote gevaar van den vorigen dag.’ Overeenkomstig de stemming,
welke deze eerste beschrijving in ons opwekt, blijven wij ook gesteld, gedurende den tijd des vertoevens van de schepen aan dit gelukkig eiland. Heerscht het Chineesch staatkundig stelsel, en verbiedt den kusten het houden van gemeenschap met de vreemdelingen, op dit eiland komt het zeer gematigd voor; want de verkeering tusschen onze schepelingen en de eilanders is gul en ongedwongen, schoon de eersten in de stad Napakiang niet mogen komen, en nimmer antwoord krijgen op eenige vraag, die betrekking heeft op de vrouwen of op de koninklijke familie van Loo Choo. Beschrijvingen van personen, ze-
{==484==} {>>pagina-aanduiding<<}
den en gewoonten, - voor zoo verre die in dezen kring van verkeering konden nagespoord worden - van gulle dienst-betooningen, van bezoeken over en weder, volgen elkander afwisselend op. No. 1. deelt eene (de duidelijkste en welligt de eenigste) beschrijving van de geschiedenis der Loo Chooërs, door eenen geleerde of wijsgeer van China ter neder gesteld, mede, die allezins belangrijk is, en twaalf bladzijden inneemt. No. 2. geeft, aangaande den godsdienst, de zeden enz. der Loo Chooërs, een aanhangsel van tweeëntwintig bladzijden.
Eindigt No. 2 met het vertrek der schepen van Loo Choo, welk afscheid wezenlijk aandoenlijk was, en aan dezen en genen van de eilanders tranen kostte, No. 1 brengt ons naar Engeland terug, en geeft ons, nog eer China achter den rug is, gelegenheid, menigmaal te glimlagchen over den - Engelschman. Het gezantschap had geen gewenscht gevolg, dewijl de Engelsche trotschheid zich tegen eene louter staatkundige vernedering (eene zekere cerimonie, de kotow genaamd) verzetrede. (Mogt zij dit ook altijd gedaan hebben en doen tegen zedelijke: de pleging van geweld en overheersching tegen andere volken!) De toon, waarin het verhaal voortgaat, is wel van de hoogsten; en ons wordt beduid, dat de Chinezen voor de gevolgen der wegzending beducht zijn: zoodat de Engelschen dus, door het weigeren van de kotow, eer gewonnen dan verloren zouden hebben. Ook blijft de Engelschman niet in gebreke, in eene noot te herinneren, dat het Hollandsche gezantschap, hetwelk de Chinezen in eenen stal huisvestten, in 1795 deze cerimonie (naar het eigen verhaal van van braam) verrigt had, voor eenige half afgekaauwde beenen, zonder iets daarbij te winnen. - Volgens den schrijver, zoude ‘de staking van den Engelschen koophandel voor een enkel jaar, en eenige weinige van de ligtste kruisers dezes volks op de kusten van China, het geheele rijk in verwarring kunnen brengen.’ Wanneer dus de Engelsche edelmoedigheid niet in 't midden treedt, arm China!
De schepen doen Manilla aan, van welke stad wij beschrijving ontvangen. Belangrijk is het verhaal van het verblijf der equipage der Alceste, benevens den Gezant, op het eiland Pulo Leat, na geledene schipbreuk. Aan alle kanten door de Maleijers lastig gevallen en bedreigd, en verstoken van de noodwendigheden des levens, zijn zij aldaar van den 14den

{==485==} {>>pagina-aanduiding<<}
April tot den 6den Maart; behalve de Gezant, die den 19den April met de sloep en den kotter naar Batavia, waaromstreeks de schipbreuk was voorgevallen, was overgebragt, om hulp van het Hollandsch bestuur te vragen, hetwelk ook met het wachtschip der Compagnie, de Ternate, de schipbreukelingen laat afhalen.
Het ‘iets over Java,’ in het laatste Hoofdstuk, begint aldus: ‘Niets kon den jammerlijken toestand van Java, bij deszelfs verovering door de Britsche magt, overtreffen. De inboorlingen hadden altoos onder de slavernij en de onderdrukking der Hollandsche kolonisten gezucht; en, door de strenge insluiting van kruisers, konden zij des lands voortbrengselen niet vervoeren, die, derhalve, in hunne pakhuizen aan de verrotting overgeleverd, de laatsten in eenen toestand van bankeroet bragt.’ De vertaler merkt hierop in eene noot aan: ‘Dat hier een Engelschman spreekt, behoeven wij onzen lezeren toch wel niet te herinneren; en tot wederlegging vinden wij zoo weinig roeping, als tot bevestiging.’ De vraag blijft hier, of wederlegging mogelijk zij? Zoo ja: dan was de vertaler, als Hollander, er toe verpligt; zoo neen: dan ware het beter geweest stil te zwijgen, dan door zulk eene nietsbeteekenende aanmerking schijn te geven, dat men, niets kunnende bewijzen, toch iets zeggen wilde. Van daendels wordt gezegd, dat hij menige verstandige inrigting, door de krachtdadigheid van zijne maatregelen, zou hebben bewerkstelliigd, ware hij slechts naauwgezetter in de manier ter verkrijging zijner bedoelingen geweest. Maar zijne eigene uitdrukking wordt aangehaald, ‘dat hij het noodzakelijk vond, zich boven de gewone wijs van regtspleging te verheffen, en iedere wet over 't hoofd te zien, uitgezonderd die, welke het behoud van de, aan zijne zorg toevertrouwde, volkplanting aanbeval.’ - ‘Men verhaalt,’ dus vaart de schrijver voort, ‘dat hij, bij zekere gelegenheid, de overheidspersonen verzocht, om de groote kerk van Batavia te laten afbreken, die niet alleen een geliefkoosd plan van hem in den weg stond, maar wier hoog topgewelf ook het eenigste teeken voor het
inloopen in de baai was, en dus zeer de vijandelijke kruisers begunstigde. De burgemeesters waagden het, zich tegen dit ontwerp aan te kanten. Kort daarna stond de kerk in den brand; en, daar het gebouw hierdoor

{==486==} {>>pagina-aanduiding<<}
grootelijks verteerd en beschadigd werd, zoo verdween het overige ras tot op de grondvesten. (De brandstichters kwamen nooit aan den dag.) De militaire wegen, die, op zijn bevel, eenige honderd mijlen ver in het eiland aangelegd werden, hebben het leven aan duizende Javanen, die men aan dezen gedwongenen dienst opofferde, gekost. Met de blanken handelde hij niet minder willekeurig.’ - Voorts leeren wij uit de beschrijving Java en Batavia zeer goed kennen.
Het slot dezes werks beschrijft den verderen overtogt naar Engeland, in het liefelijk gezelschap eener slang, Boa constrictor genaamd, de beschrijving van wier vraatachtigheid, uit dit verhaal, in een ander Nederlandsch Maandwerk is overgenomen, en eenen Ourang-Outang. De slang stierf onderweg. - Lord armherst legt in 't voorbijgaan een bezoek bij buonaparte af, en de reizigers komen behouden in Engeland aan, met dat gevoel van trotschheid en zelfvoldoening, waarmede de Brit alles, wat het zijne is, dus ook zijn land, beschouwt, en alles, wat niet het zijne is, dus ook andere landen, veracht.
De voorstelling is in beide werken levendig en belang inboezemende, de taal vrij zuiver, en de stijl vloeijend.





De Gevangene in Rusland, eene Geschiedenis uit de merkwaardige Jaren 1812, 1813 en 1814; zijnde een Tegenhanger van Kotzebue's Krijgsgevangenschap in Frankrijk. Uit het Hoogduitsch. Te Amsterdam, bij de Wed. H. van Kesteren en Zoon. In gr. 8vo. 208 Bl. f 2-8-:

Alweder eene Vertaling van eene Vertaling! Het oorspronkelijke is in 't Fransch geschreven: Le Prisonnier en Russie, daaruit, blijkens den titel, in 't Hoogduitsch overgezet, en nu weder uit deze laatste taal (is dan het Fransch nog niet gemeenzaam genoeg, ook aan onze Vertalers?) in de Hollandsche vertaalfabrijk gekomen. Zoo veel eer (indien het eere mag heeten) was dit Romannetje naauwelijks waardig; want men maakt den jongen kotzebue tot een' verdichter, wanneer men dit boeksken als eenen tegenhanger tot zijne Geschiedenis wil uitventen. Het draagt (ook door geene namen

{==487==} {>>pagina-aanduiding<<}
te noemen) alle blijken van een' Roman, en is als zoodanig geen van de minsten. Een braaf Fransch Officier, die tot zijnen eersten veldtogt juist dien in Rusland treft, redt in het brandende Moskou een paveljoen, waarin zich eene zieke Dame en hare dochter bevinden. De eerste is eene Fransche, eene vriendin der moeder van alfred, den jongen Officier, sedert met een' Russisch' Generaal gehuwd; deze is met zijn' zoon in den slag bij de Moskowa gesneuveld, en heeft nu weduwe en wees hulpeloos achtergelaten. De jonge Franschman betoont aan moeder en dochter alle oplettendheden, verlieft (dat spreekt van zelve) op de dochter, en wil haar met zich nemen gedurende den aftogt des legers. Men kent dien voor Frankrijk heilloozen, voor Europa zoo zegenrijken aftogt. Voor eene vrouw was die reis niet aangenaam; echter bleef het minnende paar bijeen tot aan de Berezina, bij wier overtogt alfred van zijne geliefde angela wordt afgescheiden; hij brengt het echter nog tot en door Wilna heen, waar hij, genoegzaam in 't gezigt van de haven der redding, wordt gevangen genomen, terug naar Rusland gesleurd, naar Siberië, doch krijgt onderweg de vergunning om te Kasan te blijven, ontmoet daar de weduwe des broeders van angela, wordt door haar in zijne vlugt begunstigd, verliest onderweg, te midden eener menigte van gevaren en tegenspoeden, zijn' vriend eugenius, wordt eindelijk door een Poolsch huisgezin ondersteund om Frankrijk te bereiken, waar zijne moeder, tot welke zich angela reeds voorlang begeven had, hem met opene armen ontvangt, verblijd over de terugkomst des
Konings.
Aanmerkingen van belang hebben wij op dezen Roman zoo min, als uitstekende plaatsen daarin gevonden: slecht is hij niet, maar ook niet verheven boven den drom zijner medebroeders: het is ook hier: aurea mediocritas.


Kerkklokstoonen, enz. Door F. Strauss. IIde Stuk. Te Amsterdam, bij J. van der Hey. 1818. In gr. 8vo. 153 Bl. f 1-16-:

Bij de aankondiging van het eerste Stuk van dit belangrijk werkje beloofden wij, wanneer het tweede zoude verschijnen, daaruit eene proeve te leveren. Wij doen dit uit de afdeeling, getiteld:


{==488==} {>>pagina-aanduiding<<}

‘De middernacht.

Den ganschen dag was ik in al de bezigheden van mijn ambt werkzaam geweest. Ik had in eene volle vergadering tot de gansche gemeente gesproken; ik had gedoopt, getrouwd, kranken getroost, en kinderen onderwezen. Wanneer het tegenwoordige zich met zulk eene volheid aan ons opdoet, dan overmeestert het ons gemoed. Hoe verlangt men dan aan den avond naar beelden uit eene andere wereld! Zoo als ik gewoon ben, had ik ook ditmaal, toen ik in den stillen avond op mijne boekenkamer gekomen was, mijne verademing in den ouden tijd der eerste Christenkerk gezocht. -
De middernacht verscheen. Immer brengt deze zijne eigendommelijke stemming mede. Die rustige stilte op aarde, dat verbleeken der kleuren, dat stoute en reusachtige der voorwerpen, dat verhevene en wonderbare, dat de hemel vol starrelicht is, terwijl de aarde in donkerheid ligt, - dat alles verplaatst ons in eene stemming des gemoeds, waarin men meer dan anders zich geneigd gevoelt, om de grootste voorwerpen, het verledene en het tegenwoordige, leven en dood, hemel en aarde te omvatten. - Ik mogt wel [is in dit verband geen Hollandsch] beweren, dat het tot het leven van eenen Christenleeraar behoort, soms met de eerste vaders der kerk eenen middernacht te vieren, om zoo uit de natuur en de geschiedenis die groote en verhevene gezindheden te leeren, welke hij ieder uur behoeft; daardoor bevindt hij zich te gelijk in eene hoogere gemeenschap. - De dag bragt hem onder de menschen, en de nacht voert hem op tot de verhevener geesten. Bij den dag heeft hij zijne broeders naar boven gewezen, en in den nacht willen zijne verhemelde broeders hem van boven versterken. Dat is ook regt priesterlijk, en verwekt in zijn hart den overgang van de zigtbare tot de onzigtbare wereld, terwijl het te gelijk in zijn leven de vrije openhartigheid met de beslissendste ingetogenheid vereenigt.
Iets daarvan ondervond ik in dit uur. -
Ik verliet mijne kamer, en ging naar het kerkhof. -
Het was een zoele zomernacht. De starren flonkerden helder. De maan scheen op de grafsteenen, die eene lange, zwarte schaduw achter zich wierpen. Doodsche stilte heerschte op het lijkenveld. Uit de slapende stad steeg geen enkel

{==489==} {>>pagina-aanduiding<<}
geluid, dan alleen dat van den eersten slag van het middernachtelijk uur, dat van den verwijderden kerktoren galmde.
De graven der leeraars zijn bij die der kinderen, aan den muur, waar de populieren staan. -
Hoe verblijdde het mij, dat juist hier de herders der gemeente sliepen! [In Duitschland - zegt eene noot - is de verplaatsing der leeraars eene zeldzaamheid.] -
Gelijk in het leven, zoo ook in den dood, is de gemeente rondom hen. -
Mijne overdeukingen werden steeds levendiger en ernstiger. Ik gevoelde behoefte om te bidden; op den grafheuvel eens voorvaders boog ik mijne knien en bad.
Het sloeg één uur. Ik stond op. De voetstap van den nachtwaker klonk door de stille straten der stad. Wachter - nachter! is de nacht haast voorbij? had ik hem wel willen toeroepen. -
Toen ik op mijne studeerkamer, bij de beeldtenissen mijner voorgangers, en bij de opengeslagen gedenkschriften van de eerste Christenkerk terugkwam, en op alle de gedachten en gevoelens [aandoeningen] terugzag, die dezen nacht mijn binnenste vervuld hadden, ondervond ik eenen zegen, die mijne gansche ziel verhief, - nieuwen moed, versche vreugde en een versterkt geloof.’



De kleine Emigrant en andere Verhalen uit de Geschiedenis van onzen Tijd, door den Schrijver der drie Jaren van Rampspoed. Niet vertaald. Te Amsterdam, bij J. van der Hey. 1818. In gr. 8vo. 310 Bl. f 3-12-:

Wij zien op het titelvignet den kleinen emigrant in zijn schommelend wiegje, zoo als hij daar op het ijs van een onzer vaderlandsche meren, in den winter van 1794 en 1795, door een paar arme maar brave lieden, gevonden wordt, die, zelve kinderloos, hem als hun eigen kind opvoeden; en nooit ware hij voor iets anders, dan het kind van hunne overledene bloedverwante, gehouden, ware hij niet, door de neuswijsheid van den schoolmeester, (die er een woord van vernomen moet hebben) aan het uitvragen zijner pleegmoeder, en met zekere portefeuille bekend geraakt, die met eenige

{==490==} {>>pagina-aanduiding<<}
onbekende, welligt toover-papiertjes, gevuld was, en ware hij niet door kinderlijke nieuwsgierigheid gedrongen, om eens behendig zoodanig papiertje te ontsutselen, en door een speelkameraadje uit te vorschen, of daardoor ook iets van zijne ouders blijken kon. Ongelukkig was daarvan het gevolg; want de vader van het meisje, eene Engelsche banknoot herkennende, gaf de zaak aan bij den Regter, waardoor de goede ouden in verdenking vielen van kinderroof, diefstal, en misschien wat ergers nog. Zij geraakten echter op vrije voeten; en, 't geen wederom gelukkig was, de kleine Emigrant kwam nu, met den bij hem gevondenen rijkdom, onder voogdij, en in het gezin van eenen braven en verstandigen opvoeder, wiens pogingen ook volkomen gelukten; zoodat hij, niettegenstaande de tiersering der Hollandsche fondsen, tot welker aankoop men de banknoten schijnt besteed te hebben, naar de Hoogeschool bevorderd werd, met het uitzigt op een huwelijk met 's mans regt beminnelijke dochter. Hier, echter, was hij bijna door eene Fransche Sirene verstrikt, aan welke hij wel ontsnapte, maar, helaas! niet dan nadat hij zijn geheim had verklapt; waarvan 't gevolg was, dat hij weldra onder de Fransche Douaniers door eenen gewaanden vader, met zijn goedje, werd opgeëischt. Deze schurkerij werd echter ontdekt; dan, ten gevolge der wraak van dien deugniet, moest onze held als guarde d'honneur voor napoleon optrekken. Nu ontmoette hem allerlei, en zijn voor het vrouwelijk schoon wat al te gevoelig hart bleef juist zijner Hollandsche liefste niet al te getrouw. Deze vernam het, en het had haar bijna den dood gedaan. Daarna had een rijke neef uit de Oost welligt ook hare eerste liefde doen wankelen, bijaldien onze held niet juist nog in tijds ware teruggekomen. Hoewel hij nu op zijn omzwerven zijnen wezenlijken vader gevonden en herkend had, en ontdekt, dat moeder en bediende, met hem in zijn wiegje, den vooruitgereisden vader, een groot en
genadig Fransch Heer, in diens vlugt naar Engeland bij den inval der Franschen in Holland, hadden moeten volgen, en waarschijnlijk waren verongelukt; hoewel hij dit, zeggen wij, had ontdekt, nam hij echter het verstandig besluit, deze ontdekking voor zich te houden, en terug te keeren naar zijne waardige Hollandsche vrienden en weldoeners; en hij geniet nu in de armen zijner hem getrouw geblevene geliefde

{==491==} {>>pagina-aanduiding<<}
het gelukkige leven van den werkzamen en gerusten middelstand. En deze zijne welberadene keuze zij dan ook voor iederen Lezer, al is hij niet in zoodanig een zonderling geval, eene heilzame les; terwijl men overigens ook, door geheel dezen kleinen Roman, vele nuttige, waarschuwende en aanwijzende wenken, van allerlei aard, zal aantreffen, die der behartiginge overwaardig zijn.
De andere Verhalen zijn korter, en drie in getal. - Jakob bij laban; namelijk een hedendaagsche Jakob en Laban en Rachel, waarbij echter geene Lea komt. De Laban is een rijke boer in het Oldambt; en de jonge, aanzienlijke Heer, die zich als boerenknecht vermomde, en, zonder dat Laban het wist, om zijne Rachel diende, leeft nu met zijne Rachel gelukkig, als beschaafd en aanzienlijk landman. Het stukje is niet onaardig, en zal de aanwijzing ten doel hebben, dat wezenlijke beschaving, ook in wijze van leven en genot, niet onmogelijk is, noch ook al te zeer behoeft af te steken bij het vereischte tot den akkerbouw, onder den rijken boerenstand. - De ijsgang. Een vondeling, bij eene overstrooming liefderijk door eenen kinderloozen Dorppredikant opgenomen, en door diens nalatenschap in staat tot de studie, ontdekt, bij toeval, zijne wezenlijke, geringe en arme ouders, die, omdat zij den dood van dit hun kind niet konden bewijzen, en tot het verzorgen van eenen plaatsvervanger onvermogend zijn, vervolgd werden van wege de Conscriptie, onder den Franschen dwang. Zich wijsselijk niet ontdekkende, om zelve niet nutteloos wederom te moeten afdalen tot den geringeren stand, redt hij hen heimelijk uit dit ongeval, met opoffering van geheel zijn vermogen en uitzigt. Zijne plotselinge armoede bragt hem in verdenking; en nu ontviel hem ook de hoop op zijne geliefde. Deze, echter, kwam, door een gelukkig toeval, der waarheid op 't spoor, en door hare ouders werd hij nu in staat gesteld tot studie en huwelijk. - De nieuwe ariadne. Mejufvrouw Lize, eene Predikantsdochter, op een der kleine eilanden onzer vaderlandsche zeekusten, redde eenen knappen Engelschman, bij toeval daar achtergebleven, van de Fransche nasporing, huwde hem eindelijk, en het paartje leefde als herder en herderin, op een nog kleiner eilandje, eenzaam en vergeten. Gelukkig ook; tot dat het den jongen Lord toch wat te
eenzelvig en vervelend werd, waarom hij zijne kans

{==492==} {>>pagina-aanduiding<<}
eens waarnam, om met een Engelsch schip, dat het toeval daar bragt, te ontsnappen. De verlatene ontdekte het spoedig, en zwierf wanhopend met haar bootje op zee, ( en daarom zal zij Ariadne heeten;) gelukkig echter, want het schip was verbrijzeld, en zij redt nu haren man, die daar in de Noordzee zwom; en de verzoening was, bij zulk eene redding, spoedig getroffen. Gelukkig al verder werden de gelieven naar de Schotsche kusten gedreeven; en de edelmoedige ouders van den man, het meisje regt doende, bevestigden het huwelijk.
De Letteroefenaars maken ditmaal geene aanmerking; en meenen, dat onze jonge lieden den kleinen Emigrant, met zijnen appendix, in een uur van uitspanning, met leerrijk genoegen zullen lezen.


De Hervatting van den Predikdienst, door den Wel-eerw. Heer A.L.C. Coquerel. (Eene Cantate.) Door G.C. Dubois, née Savary. Te Amsterdam, bij A. Vink. In gr. 8vo. 4 Bl. f :-4-:

Het spijt ons, dat de Jufvrouw Hollandsch is gaan spreken. Men verstaat dat hier zoo algemeen volkomen, dat elk foutje voor den dag komt, en geen enkele gulden klank, gelijk haar Ed. zich ergens zeer naïf uitdrukt, behoorlijke werking doet, zoo er geen gulden, of zelfs wel gouden, zin in opgesloten ligt. Zij zegt wel, dat gansch Neêrland het moet weten - welk een man, namelijk, coquerel is, en hoe hij, met de ondeugd in een regelmatig gevecht, en dan nog links en regts door nijd en wangunst besprongen, zoo maar alles, samt ongeloof en bijgeloof, heeft verjaagd -, maar dit komt ons nog zoo noodzakelijk niet voor: want die arme menschen, welke geen Fransch verstaan of al te ver af wonen, hebben er immers maar hartzeer van, en zouden slechts gevaar loopen minder te vreden te zijn met hunne eenvoudige vaderlandsche prekers, gelijk men zegt dat vele dames betuigen ná coquerel niemand meer te kunnen hooren; (het zou hier dus gaan, zoo als die geleerde Rabbi zeide: ‘Adam heeft van den appel gebeten, en hij is blind geworden; maar wij, och arm! hebben niet eens ge-
{==493==} {>>pagina-aanduiding<<}
proefd, en wij zijn toch blind’) - maar is het, bovendien, wel stichtelijk en christelijk en liefderijk en bevorderlijk voor de herstelde eendragt en vrede in de gemeente zelve, door coquerel bediend, om zoo luide van kabalen te spreken, die verstomd zijn, benevens al die andere scheldnamen en verguizingen, welke, over het algemeen, in eene Cantate zoo jammerlijk valsch klinken? - Wat is er dan toch eigenlijk gebeurd? Is de zaak in proces geweest, en is gebleken, dat de wet geen examen van coquerel vorderde? Of is der Commissie, die hierop aandrong, van hoogerhand het zwijgen opgelegd? (quod Deus avertat omen!) Neen, naar men ons verzekerd heeft, is eene minnelijke schikking getroffen, waarbij beider
eer bewaard en niemand geheel in het ongelijk gesteld werd. Wie verheugt zich daarover niet? Wie is niet blijde met deze uitkomst, al meende hij ook, dat wij er niet bij zouden verloren hebben, zoo de jongman in Frankrijk gebleven was, en daar aan het bouwvallig gesticht van geloof en goede zeden was blijven werken? Maar wie moet zich dan ook niet ergeren, wanneer het gekras eener ontstelde lier al de voorgevallene onaangenaamheden op de onaangenaamste wijze herinnert? Wie moet zich niet ergeren over het smakeloos gesnork en geblaas, dat zeker den man zelven, die er het voorwerp van is, een' gloed van schaamte, verontwaardiging en toorn zou op de kaken jagen? Immers des mans werk is openbaar - de proeven zijner bekwaamheid zijn in openbaren druk uitgegeven - gansch Nederland, voor zoo ver het Fransch leest, kan met eigene oogen zien. Wat behoeft eene vrouw..... Doch wij willen er geen woord meer van zeggen. Het stuk is, van welken kant ook beschouwd, beneden de kritiek.
Zou men niet, zonder den tusschengevoegden naam, aan den Heiland zelven denken, (die hier trouwens overal op den achtergrond staat, en zijne kerk zelve aan coquerel hoort toekennen) bij de lezing dezer twee voorlaatste regels?

Triomf! hij blijft ons bij! wat heil staat ons te wachten! 
Triomf! want coquerel begeeft ons nimmermeer. 








{==494==} {>>pagina-aanduiding<<}

Magazijn voor Kinderen, van Mevr. Le Prince de Beaumont. Omgewerkt en veranderd naar de behoeften van den tegenwoordigen tijd. Door A.B. van Meerten, geb. Schilperoort. II Deelen. Met Platen. In 's Gravenhage, bij de Erve J. Thierrij en C. Mensing en Zoon. 1819. In kl. 8vo. Te zamen 1091 Bl. f 4-16-:

Het werkje, dat bij het tegenwoordige ten grondslag, en meer dan ten grondslag ligt, is genoegzaam bekend en in hooge achting; het hield toch natuurlijk zijne plaats in de boekverzameling van menige nu reeds bejaarde Dame, en toen het, in onze taal ook, in het licht kwam, was het het nuttig en aangenaam leesboek voor onze aankomende meisjes in den hoogeren en beschaafden burgerstand, en bleef dit jaren aaneen. Het is sinds door een aantal andere, en daaronder misschien zelfs betere, geschriften voor de jeugd verdrongen; evenwel troffen wij bij menige brave huismoeder niet zelden de herinnering aan, dat zij hetzelfde, waarmede hare meisjes nu werden onderrigt, beschaafd en gevormd, even goed en met onuitsprekelijk genoegen in hare bonne gelezen had; en geheel het werkje heeft veel onderhoudends, is geschreven in eenen dikwijls naïven, indrukmakenden toon, en geeft niet enkel oppervlakkige, vrij algemeene kennis, maar prikkelt den leerlust tot iedere nuttige wetenschap; terwijl het overal het hart der kinderen vormt, en tevens voor moeders en opvoederessen, in de wijze, hoe men kinderen leiden, beschaven en veredelen kan, een meesterlijk voorbeeld is. Het verblijdt ons daarom, dat de bekwame Mevr. van meerten het wederom uit den vergeten hoek te voorschijn bragt, en er de hand aan sloeg, om het in een meer bevallig gewaad, naar den tegenwoordigen smaak, en voor de tegenwoordige jeugd opzettelijk ingerigt, te herstellen in deszelfs vroegere, welverdiende regten. Zij had het bij hare eigene kinderen en kweekelingen opgemerkt, hoe de kleederen den man maken, gelijk men zegt, en dat zich beter voordoende boeken en boekjes voor de jeugd, hoewel dikwijls van vrij minder innerlijk gehalte, ma bonne deden minachten en ongelezen ter zijde leggen, waardoor het goede, dat aan nieuwere geschriften ontbrak, nu ook verloren bleef. Overigens erkent zij gaarne,
dat wij sinds de eerste uitgave van ma bonne

{==495==} {>>pagina-aanduiding<<}
nog al het een en ander hebben aangeleerd, en niet meer, als toen, door toovergeschiedenissen enz. de kinderen alzoo leeren en stichten. - Haar arbeid was intusschen niet gering. Zij volgde Mevr. de beaumont, evenwel niet slaafsch, maar met oordeel, en volgde vooral de Natuur. Zij behield van hare voorgangster alles, wat zij kon, en dat was niet gering; maar zij heeft verschikt, weggelaten, bijgevoegd, omgewerkt, waar zij dit noodig vond. Voor de ingevlochtene vertellingen, koos zij uit den ruimen, beteren voorraad, dien zij bij de nieuweren vond, het beste; zij zocht op dezelfde wijze onderscheidene dichtstukjes, die zij hier invlecht. Bij de Bijbelsche geschiedenis deed haar de Bijbel voor de Jeugd van van der palm voortreffelijke diensten. De Natuurlijke Historie heeft zij meer systhematisch behandeld, en de plaatselijke Aardrijkskunde, slechts een dor geraamte in het oorspronkelijke, en moeijelijk te verlevendigen, geheel weggelaten; maar daarentegen dit door beschouwing van eenige fabrijken en werkplaatsen, en het geven van eenen Technologischen cursus, eenigermate vergoed.
Vindt deze haar arbeid bijval, en herneemt alzoo het Magazijn voor Kinderen, in dit nieuw gewaad nu, deszelfs eervolle plaats bij Moeders, Opvoederessen en Kinderen, dan zal zij ook het Magazijn voor jonge Jufvrouwen en voor volwassene Meisjes op dezelfde wijze bewerken; en wij houden deze, hoewel zwaardere, arbeid haar zeer wel toevertrouwd. Voor 't minst dit werkje levert overvloedig bewijs van bijzondere naarstigheid, oordeel en goeden smaak; en Mevr. van meerten heeft de kunst, om tot kinderen, en uit den mond van kinderen, te spreken, deels en in eene groote mate oorspronkelijk, deels zeer juist van hare voorgangster afgezien. Wij twijfelen niet, of zij legt eere in bij menig kind en bij menige moeder.
Ieder Deel heeft twee keurige en bevallige Plaatjes, alleruitmuntendst door w. van senus gegraveerd.


A series of Commercial Letters, intended to give a general knowledge of business to those young persons, whose views are directed to commerce. Zutphen, bij H.C.A. Thieme. 1818. 8vo. 205 pag. f :-18-:



{==496==} {>>pagina-aanduiding<<}
Bouwstoffen ter oefening in het vertalen uit het Nederduitsch in het Fransch. Te Zutphen, bij H.C.A. Thieme. 1819. In kl. 8vo. 86 Bl. f :-6-:


Almanak voor het lager Onderwijs en de Opvoeding, uitgegeven door Leden van de Commissie van Onderwijs in Vriesland, voor het Jaar 1819. IV. Te Zutphen, bij H.C.A. Thieme. In 12mo. 112 Bl. f :-8-:

De zeer verdienstelijke Boekhandelaar thieme levert ons alhier wederom eenige geenszins onbelangrijke stukjes, waardoor hij het vak van Schoolwezen en Opvoeding bijzonderlijk aan zich verpligt.
No. 1 behelst vrij volkomen alles, wat dagelijks in den handel voorkomt, tot zelfs met het voorbeeld eener loopende rekening, gerigt naar de behandeling van een Engelsch kantoor. Overal zijn onder de brieven eenige gepaste Hollandsche aanmerkingen gevoegd, welke betrekking hebben tot den onderscheidenen stijl, zoo in de Engelsche als Nederduitsche taal. Voor zoo ver ons bekend is, overtreft dit werkje alles, wat te dezen opzigte het licht ziet.
No. 2 behelst, in drie afdeelingen van gesprek, verhaal en brieven, zeer wel datgene, wat de titel uitdrukt, en stelt onderaan, bij mangel van woordenboek, de Fransche bewoordingen en spreekwijzen. Bij de nalezing vinden wij wel de algemeene bedoeling op het gebruik der Fransche spraakregelen; doch zouden echter nog altijd de voorkeur geven aan eene geleidelijke ontwikkeling dier regelen, waarbij eene gestadige opklimming van het eenvoudige en gemakkelijke tot het zamengestelde en moeijelijke in acht genomen wierd.
No. 3 handhaaft volkomen de waardij der drie vorige uitgaven. Na den kalender vindt men het verslag wegens het lagere Schoolwezen in Vriesland; en het is niet dan met bijzonder genoegen, dat wij, in de 9 Schooldistrikten, 24 Onderwijzersgezelschappen ontmoeten. Voorts beveelt zich deze Almanak door de uitgezochte keur van aangename, onderhoudende, nuttige en belangrijke aanmerkingen, verhalen, dichterlijke uittrekselen, mengelingen, anekdoten, en geschied-, aardrijks- en natuurkundige bijzonderheden van Vriesland, welke wij alhier bij name niet kunnen opgeven. Deze Almanak verdient in ieders handen te zijn, wien het lager Onderwijs ter harte gaat; en wij verlangen zeer, dat het voorbeeld dezer bewerking en uitgave in alle overige Provinciën naauwkeuriglijk gevolgd worde.






{==497==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 457.)
In het derde Deel wordt de staat van het maatschappelijk leven in dit (derde) Tijdperk (namelijk van Abraham tot op Mozes) nagegaan: men vindt de nomadische levenswijs nog veel in gebruik; schoon trapswijze toenemende beschaving thans reeds een groot gedeelte des menschdoms in grootere, meer geregelde, en aan vaste woonplaatsen verknochte, maatschappijen te zamen verbonden, en daardoor onderscheidene volken, die in bijzondere landstreken hunne vastbepaalde woonplaats hadden, had gevormd. De Vorstendommen bleven, ondertusschen, nog verre van dien luister, welken de oude Grieksche Schrijvers b.v. aan de rijken van Assyrië en Babylon toeschrijven, en waren hoogstwaarschijnlijk binnen elks Vorsten vaderland bepaald. Aangaande Babel is in dit tijdperk alles onzeker. Het Koningrijk Assyrië, hedendaags Kurdistan, was een land van niet zeer groote uitgestrektheid en van kleine magt; dit tijdperk levert ook weinig berigt aangaande hetzelve. Een der oudste landen is dat der Casdim of Chaldeën; maar deze en de Babyloniërs zijn niet hetzelfde volk. Wijders worden in de geschiedenis van Abraham verscheidene kleine Vorstendommen gemeld.
Een, reeds in dit tijdperk, zeer magtig Koningrijk was Egypte. Het was reeds lang een, door eene regering welgeordende, staat; een Koningrijk, welks Koning den eernaam droeg van Pharaö, zijne vorsten of hovelingen had, en het getal zijner vrouwen willekeurig kon vermeerderen; en dit alles reeds ten tijde van Abraham. Later leeren wij het, in den Bijbel, nog

{==498==} {>>pagina-aanduiding<<}
aanzienlijker kennen, en het muntte zeker boven andere volken uit in ouderdom en vroege beschaving. - De aarde, ziet men, was al vrij bevolkt; en de nakomelingen der Nomaden, na de uitvinding van den akkerbouw, zich nederzettende, waar de landstreek voor die hantering niet ongelegen scheen, werden de vaders dier landen.
Het was echter voor de vorming der menschheid niet genoeg, dat er afzonderlijke maatschappijen bestonden; deze moesten zich ook onderling verbinden, en wij vinden de middelen daartoe reeds in dit tijdperk gebezigd, als: onderlinge verdragen en verbonden, eerst wel alleen tusschen bijzondere personen, maar naderhand ook tusschen volken. Zij werden gesloten door zinnelijke teekenen, ook door den eed. Vervolgens was eene der plegtigste verbindtenissen het huwelijk, waarin God vooral nog veel moest toelaten, dat eigenlijk niet met zijnen heiligen wil strookte, om grooter kwaad voor te komen, waartoe onder de onbeschaafde menschen van dezen tijd veel overhelling was. Zulk een ingeslopen, maar niet wel nog uit te delgen, kwaad was de veelwijverij; en hiervan was het gevolg despotiek gezag over de vrouwen, schoon bij de, door den waren Godsdienst bewerkte, eerstvaders minder. De beginselen, echter, van opsluiting, van slavernij, van het koopen der vrouwen zijn hier reeds te ontdekken. De schande der kinderloosheid en de begeerte naar vele kinderen hadden ook derzelver eigenaardige uitwerkselen. De huwelijkstrouw werd, met dat al, heilig geacht, en de echtestaat was algemeen. Het Goddelijk onderwijs had kennelijken invloed op den staat der huwelijksverbindtenissen; schoon deze nog ver van volmaakt waren.
Een middel ter vereeniging, tusschen verder van elkander verwijderde volken, is de koophandel, en de daarmede zeer naauw verbondene scheepvaart. - In den staat der natuur kon het menschdom wel buiten den koophandel; maar het is in zulk eenen staat nooit ge-
{==499==} {>>pagina-aanduiding<<}
weest. Verwisseling van het overbodige tegen datgene, wat anderen overhadden, daarin bestond de eerste koophandel, die zich niet zeer ver kon uitstrekken. Met verfijning en beschaving des menschdoms nam hij echter toe, en hiermede al wat hem bevorderen kon, als: veiligheid der wegen, kunst om de goederen te vervoeren, kennis aan andere volken, middelen om groote wateren over te komen. De trapswijze vordering hierin wijst de Bijbel juist aan. Reeds bij Abraham vinden wij zekere luxe, melding van reistogten, beginselen van gemunt geld. Ten tijde van Jakob reeds meer Ook het boek van Job toont meer dan één spoor van vorderingen in den handel, die dus in dit tijdperk reeds aanmerkelijk waren, schoon zij zich alleen bepaalden tot den handel te lande.
De alleroudste oorsprong van den scheepsbouw kan niet aangewezen worden. Eene soort van vlotten was er, buiten twijfel, het eerste beginsel van. Ook van de zeevaart kunnen de eerste proeven niet aangewezen worden; maar zij moet in dit tijdperk reeds, bij sommige handeldrijvende volken, vrij aanmerkelijke vorderingen gemaakt hebben. Jakob sprak reeds van het scheeprijk strand der zee.
Er was in dit tijdperk reeds geene grootere of kleinere maatschappij meer, welke niet haar hoofd, bestierder, vorst of koning - het onderscheid tusschen deze namen was niet naauwkeurig bepaald - erkende. Onder de herdersvolken waren zij Emirs of gezagvoerders betiteld. Zij waren rijk, hadden eene soort van krijgsmagt, waren vrij onafhankelijk, en werden ook wel in naburige oorden als vorsten en regters geëerbiedigd. Ondertusschen was het hun niet te gering, hun eigen paard te zadelen, enz. Zij droegen den naam van Koningen niet.
Bij gevestigde volken was de eenhoofdige regering de oudste, en rustte doorgaans op het regt der eerstgeboorte. De Koningen hadden het regt der vaders, en hunne werkzaamheden waren eenvoudig. Zij waren

{==500==} {>>pagina-aanduiding<<}
tegelijk Opperpriesters des volks, maar ook aanvoerders in den oorlog. De vorstelijke regering nam, volgens de kindsche denkbeelden der menschen, zeer ras iets van Godsregering (Theokratie) aan. En met dit al was de magt der Koningen zeer bepaald. Oudsten werden voor de beste raadgevers van den Vorst gehouden, en verdienstelijke mannen matigden zich ook gezag aan. Langzaam en natuurlijk sloop het despotismus in. De Vorsten, inzonderheid de Herdersvorsten, hadden eene zeer eenvoudige huishouding, maar genoten groot ontzag, naar den aard der mindere beschaving, door sterksprekende uiterlijke teekenen aan den dag gelegd. Hiertoe behoort inzonderheid de aanbieding van geschenken. De uiterlijke teekenen van gezag en eerbiedwekkende majesteit namen algaandeweg toe, en gaven wijziging ook aan het Godsdienstig eerbewijs.
De eerste kleine maatschappijen vereischten weinige wetten; uitgebreidere, naderhand, meer. Men vindt dus in de eerstvaderlijke tijden ook geene geschrevene. De wetten waren oude gewoonten. Veehoederij en akkerbouw, die veel bevorderden, zijn ook de grondslagen der wetten geweest. De Egyptenaren schijnen het eerst geschrevene wetten gehad te hebben.
Wetten maken straffen noodzakelijk. Die der wederwraak is zeer oud. Bij de eerstvaders bestonden geene andere straffen, dan op moord, dieverij, en overspel der vrouw. De Egyptenaars hadden ook nog andere. Al wat de Bijbel te dezen aanzien berigt, komt juist met den staat der beschaving telkens overeen.
In de vermelding van de regtsplegingen is de Bijbel ook zeer eenvoudig, en teekent met eene duidelijkheid, die het eenvoudige waarheidsgevoel zeer helder in de oogen schittert, de kindschheid van dien tijd des menschdoms, waarvan thans gehandeld wordt. De huisvaders spraken regt; hierop volgden de stamhoofden, en deze werden naderhand vervangen door de Vorsten, welke voorzitters van het gerigt waren. Nog was de regtspleging de zaak van het geheele volk.

{==501==} {>>pagina-aanduiding<<}

Onder de menschen, gelijk zij zijn, is geene zamenleving in maatschappijen denkbaar zonder twisten. De eerste oorlogen waren voldoening der wraakzucht, zonder meer. Zoo vinden wij ze ook in den Bijbel. Naderhand werden zij voor de Vorsten aanleidingen en middelen ter uitbreiding hunner magt. In de eerstvaderlijke tijden was de kunst van oorlogen zeer eenvoudig; niet zoo, echter, in Egypte. De zwervende herders kozen de sterksten uit hunne onderhoorigen, en oefenden hen in eene eenvoudige krijgskunde. Egypte levert onzer kennisse het eerste zekere voorbeeld eener staande legermagt. Bij tijdsvervolg bediende men zich in den krijg ook van dieren, inzonderheid van paarden, en vond de kwetsende wapenen uit. Geregelde manier van krijgvoeren wordt in dit tijdperk nog niet aangetroffen; maar dezelve ging met veel woede en wreedheid verzeld.
Eene der krenkingen van de regten der maatschappij lag te allen tijde in de overheersching van den kant der aanzienlijken. Het Oosten leverde aan het despotismus veel voedsel, en de Bijbel levert er ons ook stalen van, inzonderheid in dit tijdperk in Egypte; en wat dezelve ons daarvan vertoont, is geheel overeenkomstig met de natuur der zake.
Dit despotismus, gevoegd bij den oorlog, heeft den eigenlijken, onderdrukten slavenstand - wél te onderscheiden van den oorspronkelijken staat van ondergeschiktheid - doen ontstaan. Daarom vinden wij, ook reeds in dit tijdvak, zoo vele slaven; hoewel men zich aan eenen Abraham, Jakob, Job gewillig onderwierp. - Vermeerdering der weelde en verzachting van krijgsregt maakte den slavenhandel noodzakelijk. Toch schijnt de toestand der slaven nog vrij dragelijk geweest te zijn.
Wat aangaat de zeden en gewoonten van dit tijdperk, zoo leeren zij ons, als hoofdkaraktertrekken des menschdoms in hetzelve, kennen: kinderlijke eenvoudigheid, heerschende zinnelijkheid, gebrek aan kiesch-
{==502==} {>>pagina-aanduiding<<}
heid en fijnheid van smaak en gevoel, overmatige levendigheid van hartstogten, gastvrijheid.
Bij een menschdom, dat in vele opzigten nog zoo kinderlijk eenvoudig was, hadden echter, zelfs niettegenstaande meerdere verstandelijke opklaring, Godsdienstige en zedelijke verlichting en verbetering nog weinig veld gewonnen. De kennis van den éénen waren God bleef nog wel zeer lang bij verscheidene Oostersche volken bewaard; maar de afgoderij vermengde er zich mede, en wischte alle sporen van den waren eerdienst eindelijk uit. Daarom moest God de zedelijke verbetering des menschdoms met de uitroeijing der afgoderij beginnen. De zeden hebben zich ook altijd naar de meerdere of mindere zuiverheid der Godsdienstige denkbeelden gerigt. - De meeste volken, veelligt, hadden nu éénen zamengestelden, half afgodischen Godsdienst. Men had Huisgoden; men eerde de Hemellichten; en dit alles met eenvoudige en sprekende plegtigheden, gelijk de Vorsten.
In de roeping van Abraham legde God den grond tot zuivering van den Godsdienst; en juist de verkiezing van dezen éénen man doet ons Gods voorzienig bestuur aanbidden, zoowel als, voor zoo ver wij daaromtrent onderzoeken mogen en kunnen, de roeping van juist dezen man.
Het onderwijs, nu, dat Abraham ontving, was meer ontwikkeld, dan dat in vroegere tijdperken; en wij merken hier reeds opklimming van openbaringen op. De dienst van God zou niets dan zegen voor Abrahams nageslacht zijn; maar ook de geheele aarde zou door dit gezegend worden.
De kundigheden der meest verlichten in dit tijdperk gingen wel, aan den eenen kant, gepaard met uitgebreidere en volkomenere begrippen, dan die in vroegere; echter was alles nog hoogst eenvoudig. De leer van den éénen waren God was algemeene grondslag; zij hadden eenen diepen eerbied voor Hem, en gevoel van zijne volmaaktheden, gelijk ook eenen krachtigen in-
{==503==} {>>pagina-aanduiding<<}
druk van zijne, over alles zich uitbreidende en in bijzonderheden gaande, hoogst magtige en liefderijke Voorzienigheid; en dit geloof is geenszins aan te merken als gewrocht van kindsche denkwijze, die de middeloorzaken voorbijziet, gelijk nieuwere wijsgeeren het gaarne zouden doen voorkomen.
Op eene bijzondere wijze onderwees God de eerstvaders omtrent de zorg, die Hij voor hen droeg, en oefende hun vertrouwen door beproeving. - Niet minder door daden dan door woorden drukte God zijn genoegen of ongenoegen over zedelijk goed en zedelijk kwaad uit; terwijl niet ver vooruitziende, zinnelijke menschen door aanwijzingen van straf of loon na dit leven niet zoo zouden getroffen geweest zijn, ja de ontwikkelde leer daaromtrent ligt misbruikt had kunnen worden. Een algemeen onderwijs hieromtrent had God in Henoch gegeven, en zorgde, dat dit bewaard bleve; maar Hij was in de ontdekking des toekomenden levens zeer spaarzaam.
Het werd dus weldra geloofsartikel, dat uiterlijk geluk en ongeluk bewijs van Gods welgevallen en misnoegen was. Dit denkbeeld heerscht ook in het Boek Job. Het geloof aan een toekomend leven is, met dat al, den mensch eigen, en zeer oud. De zwervende eerstvaders beschouwden hun leven als eene vreemdelingschap, hunnen dood als een verzameld worden tot de vaderen. Volksmeening was, dat het ligchaam tot aarde werd, en de ziel aan eene afzonderlijke plaats kwam in het rijk der schimmen, of het doodenrijk.
De uitdrukkingen der Godsdienstigheid waren zeer zinnelijk: offer, gebeden, geloften, reiniging; maar de zedekunde der eerstvaders overtrof toch verre die van alle andere volken, omdat zij op ware Godskennis rustte. Ook het Boek Job is rijk aan heerlijke beginselen.
Men moet echter van de zedelijkheid en Godskennis der eerstvaders ook niet te hoog denken. Ook zij oordeelden zinnelijk; daarom kon Abraham zijnen zoon

{==504==} {>>pagina-aanduiding<<}
Gode willen offeren. Zij hadden ook, onder anderen, ligchamelijke en menschelijke denkbeelden aangaande de Godheid; en ingevolge daarvan ging God ook met hen om, door middel van verschijningen. Zoo had ook hunne deugd niet de hoogste volkomenheid. - Men moet niet vergeten, dat toenadering tot het despotismus aan denkbeelden van Gods vrije magt, meer dan van zijne goedheid, ingang verschafte.
In Egypte liet het despotismus geene groote vorderingen in kunsten, enz. toe. De priesters beeldden de eigenschap hunner Goden in hieroglyphen af, de verborgenheid van welker beteekenis de afgoderij bevorderde. De zeden der Egyptenaren hadden veel goeds. De Babyloniërs bezaten een mengsel van beschaafdheid en onbeschaafdheid. De Assyriërs beteekenden nog niet veel. De Kanaänieten hadden reeds verscheidene steden, waren oorlogzuchtig, en tamelijk ver in kunsten, die in de onderlinge zamenleving te pas komen. Bij sommigen hunner heerschte nog de dienst van den éénen waren God. Na de tijden der eerstvaderen geraakten zij zeer bedorven. Ook bij sommige bewoners van Arabië was nog de dienst van den éénen waren God.

(Het vervolg hierna.)





Eere-zuil, ter gedachtenis van de voor twee honderd jaren te Dordrecht gehoudene Nationale Synode, opgeregt door Nicolaas Schotsman, Predikant te Leiden. Te Leiden, bij J. van Thoir. 1819. In gr. 8vo. 104 Bl. f :-15-:

Zietdaar, Lezers! een boekje, hetwelk geen Christen, wien de echt Evangelische geest, een geest van liefde en nederigheid, bezielt, en wien de vrede der Christenkerk ter harte gaat, zonder ergernis, zonder droefheid en ontevredenheid kan lezen. Elk zoodanige heeft in stilte de wijsheid en voorzigtigheid toegejuicht,

{==505==} {>>pagina-aanduiding<<}
waarmede het Hoog Bestuur der Hervormde Kerk in Nederland (zeker met goedkeuring van het Gouvernement) het tweede eeuwgetijde der Nationale Synode, in de jaren 1618 en 1619 gehouden, onopgemerkt heeft laten voorbijgaan. De Hervormde Leeraar schotsman heeft op nieuws willen toonen, hetgene men al voorlang wist, dat zijn nomen ook een omen is, en voor de Leydsche gemeente, in de maand Mei laatstleden, twee Leerredenen willen houden, die te zamen een geheel zullen uitmaken, om plegtige gedachtenis van de Nationale Synode te houden; en deze Leerredenen, in dit boekje uitgegeven, zullen nu, zoo als het heet, voor deze Synode eene eere-zuil, voor hem zelven gewis eene altoosdurende schand-zuil zijn. - In de voorafspraak der eerste, over handel. XX:30 en 31a, (Uit u zelve zullen mannen opstaan, sprekende verkeerde dingen, om de discipelen af te trekken achter hen. Daarom waakt!) oppert hij de vraag, waarom, daar men voor anderhalf jaar het derde Eeuwfeest der Hervorming heeft gevierd, de Hervormde gemeente in Nederland zich thans niet vereenigt (dit kan niet anders beteekenen, dan, waarom de Algemeene Synode der Hervormde Kerk geene order gesteld heeft) tot eene feestvierende nagedachtenis der Dordsche Synode, tot welker lof vóór honderd jaren hier en daar (hij weet er slechts twee te vermelden) redevoeringen werden gehouden? Hij laat antwoorden: ‘de tijden veranderen, en wij met de tijden.’ ‘Maar (vraagt hij) verandert dan ook de waarheid?’ Dit is reeds een monnikenstreek. Neen, de waarheid verandert niet, maar wel de inzage der waarheid, en, hetgene men vóór twee honderd jaren voor waarheid hield, zou thans, bij meerdere verlichting en betere opmerking, wel anders begrepen kunnen worden. - Hij laat verder
zeggen: ‘ja maar het oordeel over de Dordsche Synode is nu geheel anders gewijzigd, dan vóór twee eeuwen. Toen prees men al, wat zij verrigt had. Nu de driften bekoeld zijn, oordeelt men anders.’ En hoe dan?

{==506==} {>>pagina-aanduiding<<}
Men oordeelt, ‘dat deze Kerkvergadering meer uit staatkunde, dan uit zucht tot het behoud der waarheid zamengeroepen is; - dat de daar behandelde geschillen niet zakelijk waren, maar slechts op woordenstrijd nederkwamen; - dat er redenen zijn, om de vereischte bekwaamheid en het wettig gezag der Dordsche Vaderen te betwijfelen; - dat zij zich in het beoordeelen der geschillen meer door menschelijke drift en partijzucht, dan door liefde tot de waarheid, hebben laten leiden; - dat hun verrigte arbeid niet bekroond is geworden met heilzame vruchten; en - eindelijk: dat het in onze dagen, waarin men de broederliefde en vereeniging der Protestanten behartigt, niet te pas komt, die oude twisten op te halen, en aan de Kerkvergadering, die dezelve zoo gestreng beoordeeld heeft, met lof te gedenken. - Deze bedenkingen (laat hij volgen) zijn niet nieuwelings uitgevonden, zij zijn duizendmalen geopperd en telkens wederlegd:’ (dit is, ten minste ten aanzien der laatste, eene klare onwaarheid) ‘maar (vervolgt hij) nu men het hoofd vol heeft van schikking en verbroedering, schijnt het smaak en zaak te zijn, dezelve weder op te halen,’ enz. Schotsman wil zich, ‘door zulke kunstgrepen, niet laten verleiden, om de reine asch der Vaderen te onteeren,’ en, ‘opdat zulke verleidende redenen geenen ingang vinden in onbevooroordeelde gemoederen,’ wil hij de opgemelde bedenkingen (voor de duizend en eerste maal) nog eens kort en bondig wederleggen. Evenwel heeft hij de laatste, (dat het thans niet te pas kwam, de oude twisten op te halen) zeker omdat hij derzelver wederlegging noch durfde noch konde ondernemen, stilletjes laten liggen, en er niet één woord van gerept. - Na de tekstverklaring wordt aangemerkt, dat de vermaning, om te waken, als er mannen opstaan, die verkeerde dingen spreken, te allen tijde geldt, en gezegd, dat
hiertoe dan ook de Nationale Synode te Dordrecht belegd en vergaderd geweest is, niet uit staatkunde, maar

{==507==} {>>pagina-aanduiding<<}
om te waken voor het behoud der waarheid; en hier zal dan de wederlegging der eerste bedenking volgen. Zij bestaat vooreerst in eene opnoeming der mannen, die reeds vóór den tijd der staatsverschillen in de Hervormde Kerk van Nederland verkeerde dingen spraken, en van welke, in korte aanteekeningen, eenig berigt gegeven wordt, hetwelk wegens uitenbogaard en venator allerkwaadaardigst is. Daa op volgt het verhaal der latere twisten, tot op den tijd der Dordsche Synode, en hoe het, na veel tegenstands, tot die Synode gekomen is. Dan komt de Redenaar tot bestrijding der tweede bedenking, dat de geschillen geen woordenstrijd, maar hoogstgewigtig waren, waartoe de bron wordt aangewezen, waaruit de verkeerde dingen, die men sprak, voortvloeiden, en die alleen te vinden was in de trotsche vooringenomenheid met de zedelijke vermogens van den gevallen' en bedorven' mensch, die stoutelijk de eere der zaligheid aan Gods vrijmagtige en overwinnende genade ontrooft en zich zelven aanmatigt; en wordt dit inzonderheid in het breede beweerd omtrent de Remonstrantsche vijf Artikelen. Hierop betoogt hij, op zijne wijze, ten derde, de bekwaamheid en het bevoegd gezag der Dordsche Vaderen, om de betwiste leerstukken te onderzoeken, over de geschillen te beslissen, en zoodanige besluiten te nemen, als zij werkelijk genomen en der Kerke voorgeschreven hebben; en beweert dan, ten vierde, dat zij zich, in de behandeling van zaken, niet door drift en partijschap hebben laten vervoeren, hetgene hij meent, dat uit een breed verhaal wegens den aanvang, de werkzaamheden en den afloop der Synode, hetwelk hij hier geeft, blijken moet. Daarna poogt hij, ten vijfde, te toonen, dat de Synode in hare gevolgen ten uitgebreiden zegen is geweest voor ons Gemeenebest, voor de Hervormde Kerk, en voor 's Lands Hoogescholen. ‘De
fakkel, (zegt hij) die binnenslands het vuur van twist en tweedragt had ontstoken, en de vlam hoe langs zoo hooger stijgen deed, is door haar uitgedoofd.’(!) Voorts

{==508==} {>>pagina-aanduiding<<}
spreekt hij van het treurige. ‘Van harte (zegt hij) beklagen wij het lot der veroordeelden, van welke sommigen, door hunne wijdere afdwalingen en woelingen, langs zoo verder verdoold zijn, en hunnen toestand verergerd hebben: ook willen wij niet ontveinzen, dat men hen eenigen tijd met gestrengheid bewaakt en bedwongen heeft: maar deze onaangenaamheden hebben zij zich zelven, door hunne verbitterde wraakzucht en onoverwinnelijke wederspannigheid, op den hals gehaald. Het lust ons niet, hunne lasteringen en woelingen te verhalen. Die dezelve lezen wil, bediene zich van - baudart, leydekker en fruitier, (juist drie Schrijvers, om hunne kwade trouw en hatelijke partijdigheid alom gebrandmerkt) welke boeken (zegt hij) in alle gereformeerde huisgezinnen behooren voorhanden te zijn en gelezen te worden.’ - ‘De Remonstranten echter (vervolgt hij) hadden nimmer over gewetensdwang te klagen: die zich als stille burgers gedroegen, hadden en behielden de vrijheid, om God in hunne woningen, naar hunne overtuiging, te eeren en te dienen. Ja, zoo ras men, behoudens de ruste, konde, heeft men de vorige gestrengheid laten varen, enz. en in het genot van deze voorregten zijn zij sinds onafgebroken tot op dezen dag door de Regering beschermd en bewaakt. En wat hebben zij nu te klagen, daar, onder de zachte regering van onzen goeden Koning, van 's Lands wege, (zeker tot smartelijke spijt van schotsman en zijns gelijken) in de bezolding hunner Leeraren, en in het onderhoud van derzelver weduwen en kinderen, gunstig wordt voorzien?’ enz. Na dit alles komt hij nu tot zijn laatste hoofdpunt, waaronder hij zou moeten bewijzen, dat het thans, nu men de broederliefde en vereeniging der Protestanten behartigt, niet ongepast is, de oude twisten op te halen. En wat doet hij nu? Hij vraagt: waartoe thans de
nagedachtenis der Dordsche Synode gevierd met eene plegtige kerkrede? En,

{==509==} {>>pagina-aanduiding<<}
na in dien geest gesproken te hebben, als men nu, uit de boven aangehaalde stalen, gedeeltelijk gezien heeft, antwoordt hij onbeschaamd: ‘Ik vier de nagedachtenis der Dordrechtsche Synode niet, om de oude wonden, die men meent door den tijd genoegzaam geheeld te zijn, weder open te rijten, - dat zij verre; ook niet, om de verlangde vereeniging tegen te werken, of eene nieuwe scheuring te verwekken, maar ik doe zulks, omdat ik om verscheidene redenen dit betamelijk, billijk, noodzakelijk, nuttig en stichtelijk oordeel.’ En nu ontwikkelt hij die redenen in het breede. Zij zijn: 1. om tot betamelijke dankbaarheid aan God op te wekken voor al de weldaden, die uit de gehoudene Synode zijn voortgevloeid; 2. om openlijk hulde te doen aan de waakzaamheid, den ijver, de gematigdheid en getrouwheid der Vaderen; 3. om tot navolging van hun voorbeeld en tot ijverig waken op te wekken; 4. om nuttig te zijn voor zulken, die op waarheid en regtzinnigheid gezet zijn, maar veelal in de beschouwing gebrekkelijk en in de beoefening onregtzinnig verkeeren; en 5. om de nagedachtenis der Synode tot stichting te doen strekken; dewijl derzelver ‘Godvruchtige leden niet alleen, maar ook de duizenden, die na hen, op dezelfde gronden des geloofs, de eeuwigheid zijn ingegaan, als uit den hemel roepen: Waakt, staat in het geloof,’ enz., waartoe dan, ten besluite, vermaand wordt.
Deze vermaning konde echter de Prediker, om de kortheid des tijds, in dit slot, niet naar genoegen aandringen; en daarom heet hij daaraan nu de tweede Preek te wijden, over openb. XVI:15. Ziet ik kom, als een dief: zalig is hij, die waakt, en zijne kleederen bewaart, opdat hij niet naakt en wandele, en men zijne schaamte [niet en] zie. Doch het is blijkbaar, dat dit stuk slechts dient, om het publiek met des Schrijvers bekwaamheid in het tekstverklaren, met zijne heldere inzage in het boek der Openbaringe, en met zijne gaaf der voorzeggingen bekend te maken: want hieraan spilt

{==510==} {>>pagina-aanduiding<<}
hij drie vierde deelen van de geheele Rede. Wij leeren er uit, dat hier de komst van den Heer jezus christus wordt aangekondigd, als die van een' dief, niet slechts omdat Hij onverwacht zal komen, zoo als dat beeld luk. XII voorkomt, maar ook (dewijl jezus zelf joan. X:10a zegt, dat een dief niet komt, dan opdat hij stele, en slagte en verderve) heimelijk en steelswijze, om de Kerk van hare voorregten te berooven; - dat die komst zijn zal, als de zesde fiool zal uitgegoten worden over de groote rivier den Euphraat, dat is over het Ottomannische of Turksche rijk, opdat de weg der Koningen, die van den opgang der zon [komen zullen], (schotsman leest oorspronkelijk zijn) bereid zal worden; dat is, opdat den joden de weg gebaand worde tot het weder in bezit nemen van Palestina, - en dat dit aanstaande is; dat wij de vierde fiool hebben zien uitgieten, de vijfde nu uitgegoten wordt, en daarop de zesde zal volgen; dat de Heer jezus reeds komt, en den Turkschen bodem omringt met het Evangelie, enz., en dat men derhalve waken moet, waartoe dan op nieuws wordt opgewekt.
Zietdaar, Lezers! het beloop en den algemeenen inhoud van dit stukje. In meerdere bijzonderheden hebben wij ons, om der ongemeene hatelijkheid wille, niet mogen inlaten. Maar vuilaardiger is over de oude geschillen nooit geschreven, bitterder zijn de door de Dordsche Synode veroordeelde gevoelens nooit doorgestreken, partijdiger werd het op die Synode voorgevallene nooit herhaald, en stouter werd, onder dat alles, hier en daar, nooit gelogen, dan hier geschied is. Dat voorheen, in het barnen der twisten, drift de gemoederen tot buitensporigheid vervoerde, en geschriften in de wereld deed stooten, welke men, in bedaarder tijden, veroordeelen moest, laat zich ligtelijk begrijpen, schoon nimmer verontschuldigen. Maar wat zal men dan inbrengen tot verschooning der uitgave van zulk een geschrift, als het tegenwoordige, in eenen tijd, waarin geen hamerslag van twist gehoord wordt,

{==511==} {>>pagina-aanduiding<<}
alle driftstorm zwijgt, diepe vrede heerscht, de Protestanten alomme elkander naderen, de Algemeene Christelijke Synode der Hervormde Kerk in Nederland (*) aan alle Protestanten, als Geliefde broeders in den Heere jezus christus, betuiging doet van broederlijke gezindheid, welke, bij alle verschil van begrippen, kan en moet bestaan, en verklaart, zich, tot aankweeking daarvan, steeds op het duurst verpligt te achten, - eenen tijd, waarin de overige Protestanten dergelijke betuigingen met verrukking ontvangen, zich beijveren, om ze liefderijk te beantwoorden, en hier en ginds, aan de voor hen opengestelde tafel des heeren, blijmoedig den maaltijd der liefde met de Hervormden vieren, - eenen tijd, eindelijk, waarin 's Lands geëerbiedigde en eerbiedwaardige Koning, door openbaar gedrag en eene gelijke behandeling van alle Protestanten, het schitterendst voorbeeld geeft van achting, van goedwilligheid en van liefde jegens allen, en daardoor allen wekt tot zijne navolging? - Voorwaar elk, die, in zulk een' tijd, de vrijheid der drukpers misbruikende, den vrede komt verstoren, ongetergd, uit louteren moedwil, zijne broederen op het lijf valt, kwaadaardig den publieken geest wederstreeft, en zich tegen den openlijk verklaarden goeden wil der hoogste Autoriteiten aankant, - neen! er is geen voorwendsel, waarmede zulk een van schuld kan worden vrijgepleit. En dan zulk een, die door het publiek bezoldigd wordt, om het Evangelie der liefde en des vredes te verkondigen! .... De algemeene verontwaardiging behoort hem te blijken; de kerkelijke tuchtroede behoorde hem te kastijden. Zij vervolgt
zedeloozen, ontuchtigen, enz. behoort zij, in den dienaar der Kerke, die anderen ten voorbeelde strekken moet, de schandelijkste overtreding

{==512==} {>>pagina-aanduiding<<}
van het groot gebod, welks betrachting de Heer christus met die der liefde Gods gelijk stelde, te dulden? - Maar wat vragen wij? Dit hatelijk stuk pronkt nog met eene kerkelijke goedkeuring, en deze nog wel (verbaast u, Lezers!) geteekend door den President van het Provinciaal Kerkbestuur van Zuid-Holland, die dezelfde man is, als de President van de Algemeene Christelijke Synode der Hervormde Kerk, en die, als zoodanig, mede de Circulairen aan de Protestanten geteekend heeft, waaruit wij hiervoor de schoone betuiging en verklaring van broederlijke gezindheid bijbragten. - Welk een contrast! - Men zegt: zulke kerkelijke goedkeuringen waarborgen niets meer, dan de Dordsche regtzinnigheid. Maar, als men dan aan de visitatores librorum een boekje aanbood, waarin, onder vele Dordsche regtzinnigheid, openlijk zedeloosheid werd aangeprezen, zou men dat dan ook goedkeuren? Zoo neen: waarom dan een, dat openlijk liegt en lastert, oproer binnen de muren van het eigen Hervormd kerkgebouw, en oorlog daarbuiten tracht te stichten? Het is onbegrijpelijk.
Remonstranten! Ja, gij zijt zwaar gehoond, verongelijkt, getergd. Wat zult gij? Den lasteraar antwoorden? Dan zoudt gij juist doen, wat hij verlangt, den oorlog daarstellen, al de gezegende vruchten van eendragt en liefde, welke gij, met alle Protestanten, in de laatste jaren gesmaakt hebt, zien verloren gaan, de ergernis en droefheid der braven vermeerderen, liefdeloozen doen juichen, de belangen van waarheid en deugd benadeelen, en ook u zelve in gevaar brengen van u aan overtreding van het gebod der liefde, die alles verdraagt, schuldig te maken. Dat geen schotsman u daartoe vervoere! Beantwoordt hem met een verachtend stilzwijgen, dat hij eeniglijk verdient, en logenstraft hem alzoo, als hij vroegere lasteraars nazegt, dat zij, die het sterkst in zaken des geloofs de verdraagzaamheid aanprijzen, altijd de onverdraagzaamste zijn. Wij willen u niet aanprijzen, om altijd lijdelijk te zijn, en, bij aanvallen van meer gewigt, uwe eer

{==513==} {>>pagina-aanduiding<<}
niet met bescheidenheid te handhaven; maar wij durven u verzekeren, geene, dan zulke schotse mannen, die uwe oplettendheid onwaardig zijn, zullen u voortaan grieven en uwe rust storen. Zijt derhalve tevreden, dat al, wat achting heeft in de Protestantsche Kerk, ook u achting toedraagt, en uwe regten eerbiedigt; en treedt niet eerder in het strijdperk, voordat gij onze verzekering en voorzegging valsch bevindt. Dan eerst zal de strijd uwer waardig zijn; en dan eerst worde, wat men uit nijd en twistgierigheid tegen u inbrengt, weêrlegd, en worde eens schotsman's algeheele geschrift gezift, en hij nader aan de kaak gezet. Tantum!


Geschied- en aardrijkskundige Beschrijving des Joodschen Lands, ten tijde van Jezus. Een Handboek, ter bevordering eener aanschouwelijke kennis der Evangelische Geschiedenis, inzonderheid voor Onderwijzers. Naar het Hoogduitsch van J.F. Röhr, Predikant in Ostrau bij Zeitz. Met eene Landkaart. Te Groningen, bij W. Zuidema. 1818. In gr. 8vo. XII en 288 Bl. f 2-10-:

Met een gunstig vooroordeel, uit den titel ontstaan, en door het voorberigt versterkt, namen wij het werkje, hetwelk wij thans aankondigen, voor ons, om het opzettelijk te doorlezen: en nu moeten wij openhartig bekennen, dat wij er ons al te gunstige gedachten van gevormd hadden, en stellen het in waarde eenigzins gelijk met de Joodsche Oudheden van warnekros; welk boek, even gelijk dit, meer schijnt te zijn dan het inderdaad is, en op hetwelk zeer vele gegronde aanmerkingen te maken zijn, hoezeer ook sommigen er, zoo als men spreekt, mede wegloopen. Mogelijk zal ditzelfde ook het geval zijn met het onderhavige werkje, hetwelk zich, daarenboven, over het geheel genomen, met genoegen laat lezen: dan, wij voor ons

{==514==} {>>pagina-aanduiding<<}
althans, hebben het niet gevonden, zoo als wij wel gewenscht hadden, en zoo als wij ons verbeeld hadden, dat het zoude zijn. Op sommige plaatsen komt het ons voor wat te uitvoerig in minder belangrijke bijzonderheden, naar gelange van de lezers, voor welke het ingerigt is; op andere weder zeer oppervlakkig en onnaauwkeurig; en somtijds hebben wij verkeerde voorstellingen ontmoet, die uit onkunde of overhaasting gesproten zijn. - Vrij geregeld is, intusschen, de orde in de behandeling der onderwerpen. In de Inleiding wordt, behalve over het plan des werks, gehandeld over de aangelegenheid des Joodschen lands. Het werk bestaat uit vier Hoofdstukken. Het eerste behelst geschied- en aardrijkskundige aanmerkingen over het Joodsche land, van de vroegste tijden aan, tot op die van Jezus. Het tweede schetst de algemeene gesteldheid des Joodschen lands ten tijde van Jezus. Het derde beschrijft meer bijzonder het Joodsche land, naar deszelfs afzonderlijke deelen en landschappen; en bij hetzelve is gevoegd, als aanhangsel, een tijdrekenkundig overzigt der reizen van Jezus door het Joodsche land. Het vierde Hoofdstuk geeft aanmerkingen over de lotgevallen des Joodschen lands sedert de tijden van Jezus, en over deszelfs hedendaagsche gesteldheid. De drie eerste Hoofdstukken worden zeer gevoegelijk in verscheidene onderdeelingen gesplitst. Achteraan is, behalve het Landkaartje, eene Geslachtlijst der Herodessen gevoegd. Schoon nu, volgens het hoofdoogmerk des werks, er eene geschied- en aardrijkskundige beschrijving gegeven wordt, was, echter, hiervan onafscheidelijk en doelmatig, zoowel eene opgave van de luchtgesteldheid en vruchtbaarheid des lands, als een overzigt over de Godsdienstige en burgerlijke inrigtingen, en den staat der beschaving van het volk; en dit heeft de Schrijver ook niet uit het oog verloren; dan in het eigenlijk geschied- en aardrijkskundige gedeelte, vooral in het laatste, had veel, zeer veel kunnen afgesneden worden, hetwelk minder te pas
kwam; en in de belangrijke ge-
{==515==} {>>pagina-aanduiding<<}
deelten, daarmede op het naauwst verknocht, en zoo noodzakelijk tot regt verstand der Evangelische geschiedenis, ware veel bij te voegen geweest, om den lezer op he juiste standpunt te plaatsen, waarop hij die geschiedenis het best zou kunnen beschouwen en leeren verstaan. - Voorts, behalve hetgene de Vertaler hier en daar veranderd en verbeterd heeft, hebben wij nog al eenige misstellingen en onnaauwkeurigheden ontmoet. Bl. 6. staat: maar slechts eenmaal liet het Joodsche volk zich door de verordeningen van Salomo opwekken, om aan den algemeenen handel deel te nemen, schepen te bouwen, en zich op de ruime zee te wagen. Onder Koning Josafat, echter, is een dergelijke togt op nieuws beproefd, schoon met geen gelukkig gevolg, 1 Kon. XXII:49, 50 en 2 Kron. XX:36, 37. - Bl. 88. worden er zes jaarsaizoenen geteld, en daarbij, ten onregte, Gen. VIII:22 vergeleken. Deze Joodsche verdeeling is niet juist: eigenlijk zijn er maar twee saizoenen, het drooge en het regenachtige, in het midden van welks laatste men winterkoude heeft. - Bl. 132. worden de Sadduceën gezegd, dus genoemd te zijn naar hun hoofd en voorganger, den priester Saddok. Dit lezende, zal men natuurlijk denken aan den Hoogepriester van dien naam, uit David's geschiedenis bekend; dan de man, naar wien de Sadduceën genoemd zijn, heeft kort na Alexander den Grooten geleefd, en wordt, zoo ver wij hebben kunnen nasporen, niet als priester voorgesteld, maar als leerling van eenen Antigonus van Socho. - Bl. 142-146, worden de Galileërs voorgesteld als het meest verlichte en het denkendste gedeelte der geheele natie, bij welke de bloei van kunsten en wetenschappen het licht eener heilzame verstandsbeschaving verspreidde, tot op de geringste
klassen en standen. Dit is, zoo veel wij weten, nieuw, doch wordt door den Schrijver niet bewezen, en heeft geen' grond van waarschijnlijkheid. In tegendeel waren de Galileërs minder beschaafd, en bij hen heerschte de meeste onkunde; (schoon de verachting der inwoners van Judea omtrent hen voorzeker

{==516==} {>>pagina-aanduiding<<}
te ver ging) vergel. hamelsveld, Aardrijksk. des Bijb. IVde D. bl. 398. - Eindelijk, om geene bijzondere aanmerkingen meer te maken, is in de gebrekkige beschrijving van den Tempel, bl. 204-209, niets van hetgene in het Heilige en in het Allerheiligste was; maar daarentegen staat er iets vreemds: in de bovenste verdieping werden de oude verbondsark en andere gewijde gereedschappen bewaard. Eilieve! vanwaar heeft de Schrijver dit? Er was in den tweeden Tempel noch oude noch nieuwe verbondskist. De Joden zelve bekennen, dat dezelve in den tweeden Tempel ontbrak; doch, volgens hunne overleveringen, heeft Salomo, na de Mozaïsche verbondskist in het Heilige der Heiligen geplaatst te hebben, den Tabernakel op de verdieping, die boven in den Tempel was, doen brengen, om aldaar bewaard te worden. De Schrijver schijnt het een met het ander verward te hebben. - Met één woord: indien zoodanig werkje in ons Land, met de gewone Hollandsche zorgvuldigheid en naauwkeurigheid, geschreven werd, zou het er, voorzeker, veel beter uitzien. Ondertusschen ontkennen wij niet, dat in dit werkje, zoo als wij het dan gekregen hebben, veel goeds is. Jammer is het, dat er, bij de vertaling, niet meer gebreken in verholpen zijn.





Disputatio Inauguralis de Pauli ad Titum Epistola cum ejusdem ad Timotheum Epistolis duabus composita. Quam - publico et solenni examini submittit H.G. van den Es. Lugd. Bat. apud H.W. Hazenberg, Jun. 1819. 8vo. pp. 99. f 1-4-:

Deze Verhandeling, met welker openlijke verdediging de Heer van den es de waardigheid van Doctor in de Godgeleerdheid verwierf, strekt tot een nieuw bewijs van den ijver, waarmede tegenwoordig in het openbaar onderwijs de Uitlegkunde van het O. en N. Ver-
{==517==} {>>pagina-aanduiding<<}
bond beoefend, en deze tot grondslag gelegd wordt van alle theologische kennis. Dezelve bevat eene vergelijking en verklaring van de Brieven, door den Apostel Paulus aan Titus en Timotheus geschreven. Zulk eene verklaring, op eene opzettelijke vergelijking der schriften van denzelfden Schrijver gebouwd, is, wegens den invloed, welken de persoonlijke denk- en spreekwijze op de schriften ook bij de H. Schrijvers had, ten hoogste aan te prijzen. Te regt namen daarom vele jonge Geleerden zulk eene vergelijking tot onderwerp van hunne Akademische verhandelingen. En onder de voortreffelijke van dezelve moet men deze doorwrochte Dissertatie van den Eerw. van den es rangschikken, in welke taalkennis, belezenheid in de Heilige en ongewijde Schrijvers, en oudheidkennis, met gezond oordeel, om den voorrang dingen.
In twee deelen is dezelve gesplitst. In het eerste gedeelte handelt de Schrijver in het algemeen over den Schrijver, den tijd, den inhoud, de behandeling en den vorm dezer Zendbrieven; terwijl het tweede en uitvoerigste deel de leer en den stijl, in dezelve bevat, in twee afzonderlijke hoofdstukken, ontwikkelt. De onderscheidene leerstellingen, vermaningen en waarschuwingen behandelt de Eerw. Schrijver in zoo vele verschillende paragraphen, welke elkander in gereedelijke orde opvolgen, maar welker bloote optelling wij noch aangenaam noch noodzakelijk rekenen; terwijl de onderscheidene onderwerpen een algemeen verslag onmogelijk maken.
Wij wenschen van harte, dat de Heer van den es, waardig het onderwijs, door hem aan het Athenaeum te Amsterdam, en, ter voltooijing van zijne theologische studiën, aan de Hoogeschool te Leyden genoten, en waarvoor zijn Eerw. zijnen opregten dank op de zedigste wijze in de fraai geschrevene Voorrede betuigt, op den ingeslagenen weg, waarop hij reeds zoo verre gevorderd is, moedig zal voortgaan; en dat hij, wanneer ambts- en beroepsbezigheden, tot welker ver-
{==518==} {>>pagina-aanduiding<<}
vulling reeds eene Gemeente in Zuid-Holland hem, naar wij vernemen, geroepen heeft, hem zulks zullen veroorloven, in rijperen leeftijd meer vruchten van zijnen geest, ter vermeerdering en uitbreiding der Godgeleerde wetenschappen, der geleerde wereld zal aanbieden.





Disputatio Historico-Critica de Sardanapalo. Quam.... ad publicam disceptationem proponit Wopko Cnoop Koopmans. Amst. 1819. 8vo. f 1-16-:

Het opschrift en het oogmerk van deze Verhandeling namen ons, dit ontkennen wij niet, dadelijk voor den Schrijver in. Eene verdedigende geschiedenis van eenen Koning, wiens naam zelfs tot een spreekwoord van eene meer dan verwijfde weelde geworden is, schijnt min of meer een blijk te dragen van een goed hart. Wij ten minste vinden oneindig meer genoegen in de pogingen van hen, die de menschen van de oudheid uit goede, dan die ze uit slechte oogpunten willen beschouwen. Indien men zich er toe zet, kan men, niet zonder schijn van waarheid, veel inbrengen, b.v. tegen het karakter van Socrates, Theramenes, Regulus, Cicero, Seneca en anderen. Maar die de Abderiten van de hun aangewrevene smet van onnoozelheid, Xantippe van boosheid, en Sardanapalus van verwijfdheid zoeken vrij te pleiten, behalen grooter eer door de verdediging, dan anderen door de beschuldiging; te meer, indien de verdedigende bewijzen gegrond zijn op geschiedkundige zekerheid, of, waar die ons begeeft, de gissingen overeenstemmen met den aard en geest van tijden, zaken en personen. Ook in dit opzigt is de jeugdige koopmans gelukkig geweest; en wij kunnen over het algemeen niet anders zeggen, dan dat belezenheid, oordeel en schranderheid hem, op dezen don-
{==519==} {>>pagina-aanduiding<<}
keren en moeijelijken weg, getrouw vergezeld en geholpen hebben. Dat hij wel eens eenige uitstappen doet, welke wat verre van het onderwerp verwijderd schijnen te zijn, konde wel niet anders gebeuren. Hij moest veel betoogen. - Om den Lezer eenig denkbeeld van deze Verhandeling te doen verkrijgen, geven wij er kortelijk dezen inhoud van: Na de getuigenissen der Ouden over Sardanapalus naar orde van tijd te hebben bijgebragt, beweert koopmans, dat de geschiedenis van dien Koning niet verdicht is, en men daarin slechts aan eenen Sardanapalus te denken hebbe; hoezeer Ctesias anders het beste geloof niet verdient; - dat Sardanapalus geboren is, toen Pul, Koning der Assyriërs, bloeide (in welk
betoog zeer veel bijeenverzameld is over het Assyrische rijk); - eindelijk, dat de levenswijze van Sardanapalus niet veel verschilde van die der overige Oostersche vorsten, noch hij zoo een slecht vorst geweest is. - Wij wenschen het Amsterdamsch Athenaeum geluk met dezen Leerling, die, blijft hij lust, ijver en zedigheid bewaren, eens een zeer geleerd man en allernuttigst lid der maatschappij kan worden.


Gezondheidsboek; behelzende: wat er al, tot behoud van ligchaamswelvaart en sterkte, reeds bij de opvoeding en verder tot op den ouden dag, ten aanzien van lucht en weder, reinheid, kleeding, spijs en drank, oefening, rust, slaap, gemoedsgesteldheid, zintuigen, vooral oogen, tanden enz., moet worden in acht genomen. Onder vergelijking van menigerlei waarnemingen van in- en uitlandsche Geleerden. Naar het Engelsch van A.F.M. Willich, M.D. II Deelen. Te Rotterdam, bij J. Immerzeel, Jun. 1818. In gr. 8vo. Te zamen 774 Bl. f 5-12-:

Ook na het vrij algemeen verspreide werk van den beroemden hufeland, kan men dit Gezondheidsboek

{==520==} {>>pagina-aanduiding<<}
geenszins als overtollig beschouwen. Het behelst eene reeks van op ondervinding gegronde en door wetenschappelijke kennis opgehelderde leefregelen, welke duidelijk en in eenen levendigen stijl worden voorgedragen. Daarenboven treedt het minder in geneeskundige bijzonderheden dan hufeland, waardoor diens werk wel eens gevaarlijk wordt in de handen van menschen, welker ontstemde zenuwen en levendige verbeelding hun alle kwalen en ongemakken, waarvan zij hooren of lezen, doen gevoelen; en het geeft ook minder aanleiding tot het verkeerd behandelen van wezenlijke ongesteldheden, door zoogenaamde huismiddeltjes. Daarentegen mist het de geleidelijke orde en de beknoptheid van het werk des Duitschen Hoogleeraars, is niet vrij van noodelooze uitweidingen, b.v. over de zedelijke opvoeding der kinderen, in het eerste, de verschillende theoriën aangaande de voortteling, in het tweede Deel, en gaat wederom belangrijker onderwerpen onaangeroerd voorbij, b.v. de vergiften. In de wetenschappelijke beschouwing van sommige stukken, is de Schrijver, wiens werk in 1799 uitkwam, ook wel eens wat ten achteren, en wordt dit door den Vertaler niet altijd even gelukkig aangevuld; b.v. de scheikundige beschouwing des dampkrings, Iste D. bl. 145; die van de melk, IIde D. bl. 10; de beschouwing der waterstoflucht, als geschikt ter verlichting, Iste D. bl. 150, in de noot; der zoutzure magnesia, als de rotting bevorderende, IIde D. bl. 15, in de noot, enz. In enkele dingen meenen wij ook van den Schrijver te moeten verschillen. Roggebrood b.v. achten wij zoo ligtverteerbaar niet. Onze ondervinding heeft ons altijd het tegendeel geleerd. - Wij stemmen ook niet in met zijnen uitbundigen lof van de aardappelen. Zij mogen in Engeland beter zijn; maar bij ons zijn zij, als hoofdvoedsel, niet gezond. Men moet er dan te veel van eten, om gevoed te worden; dit verslapt de maag en ingewanden, onder anderen door de groote
hoeveelheid van drekstoffen, en geeft aanleiding tot allerlei verstop-
{==521==} {>>pagina-aanduiding<<}
pingen. - Vreemd vinden wij het ook, als eenen algemeenen regel gesteld te zien, dat men meer moet drinken, dan eten. Dit verschilt zoo zeer, naar de verschillende gestellen, dat er zich niet wel een algemeene regel op laat vinden. Menschen, die weinig drinken, weinig behoefte tot drank hebben, vonden wij veelal sterker en gezonder. Veel drinken wordt nog veel eerder eene behoefte, dan veel eten; en dan maakt het de spijsvertering altijd moeijelijk. - De manier, waarop de Schrijver, IIde D. bl. 225, de haperende ontlasting wil bevorderd hebben, zal, althans in ons Land, weinig uitrigten. Bij ons hindert dezelve meest óf zeer phlegmatieke gestellen, óf zulke, die, door eene zittende levenswijze en veel werken met het hoofd, trage ingewanden hebben. In beide gevallen is het beter, de ingewanden door zachtprikkelende en de veerkracht vermeerderende middelen te helpen. Best is het, echter, al de geneesmiddelen daar te laten, en door vermeerdering van beweging, herhaalde wrijving van den onderbuik, enz. te zien de zaak te bevorderen, en inmiddels weinig voedsel te nemen.
Deze weinige aanmerkingen zullen zeker in het oog van onze Lezers de waarde van dit werk even min verminderen, als de gedeelten van het werk, welke er ons aanleiding toe gaven, zulks in onze oogen doen. Wij twijfelen geenszins, of men zal zich op dit Gezondheidsboek, als op een' veiligen gids, kunnen verlaten.
In de inleiding en de twee eerste afdeelingen leert ons de Schrijver de nuttigheid eener gezondheidsleer, uit de behoefte van den mensch, in zijnen tegenwoordigen, verzwakten toestand, en uit de menigvuldige verkeerd uitgevallene pogingen tot behoud van den dierbaren schat der gezondheid, kennen en waarderen. De slotsom van dit onderzoek is niet bemoedigend; en het spijt ons, dat wij den Schrijver geen ongelijk kunnen geven in de donkere schets van de hier plaats hebbende verkeerdheden. Te ver gaat hij, echter, met het menschdom te beschouwen als in eenen staat van toenemende verzwakking. Dit moge het geval zijn met enkele volken, of liever enkele volksklassen, met het menschdom, als een geheel beschouwd, is dit zeker het geval niet. Daarenboven bestaat de kracht van den mensch niet alleen in spierkracht, in gehardheid tegen het weêr, enz. Dit verliest

{==522==} {>>pagina-aanduiding<<}
men wel eens uit het oog, bij de vergelijking van het tegenwoordige geslacht met dat der vaderen.
In de derde afdeeling vinden wij zeer vele even zoo eenvoudige als belangrijke grondregelen, bij de physieke opvoeding van kinderen; hoewel wij daaraan, bij ons, in de belangrijke werkjes van hufeland, van bakker, van vitringa coulon en van schrant, minder behoefte hebben.
In de overige zeventien afdeelingen beschouwt willich den volwassen' mensch, in de verschillende omstandigheden, welke betrekking hebben tot zijne gezondheid. Hier dringt hij, onder anderen, aan op de meestmogelijke zuivering en verversching der lucht binnenshuis; op de verharding des ligchaams tegen de veranderingen van het weêr; op de grootste zindelijkheid, vooral ten aanzien van de tanden; op de groote nuttigheid van het laauwe bad, boven het koude, en van het luchtbad. Ten aanzien der kleeding treedt hij in vele bijzonderheden, niet alleen wat de stof, maar ook wat den vorm betreft. Hoezeer het dragen van wol aanprijzende, raadt hij het toch zeer af aan jonge gezonde menschen. De laarzen keurt hij af, zoo ook alle banden, als stremmende de ongevoelige uitwaseming, wier groote noodzakelijkheid, en niet genoeg in acht genomen onderscheid van het zweeten, hij elders doet opmerken. - Even belangrijk als uitvoerig is zijne beschouwing van het voedsel, niet alleen de hoedanigheid en hoeveelheid, maar ook de manier van toebereiding, de wijze en tijd van het gebruik nagaande. Strengelijk keurt willich onder anderen af het haastig eten, het drinken tusschen het eten, het laat eten, enz. De afdeelingen over de zorg voor de zintuigen, over ligchaamsoefening en rust, over slapen en waken, zijn met geene mindere vlijt bewerkt. Bijzonder geeft hij eenige middelen aan de hand ter voorkoming van de thans zoo algemeene kortzigtigheid. De nadeelen van het veelal zoo zeer aangeprezen staan bij letterarbeid zijn hem niet ontsnapt; die van het lang slapen, zoo schadelijk vooral voor veel zittende en weinig werkende menschen, even min. Hij geeft vele gewigtige lessen over de huwelijksgemeenschap. - In de afdeeling over de schijndooden, enz. deelt hij eenige zwarigheden mede, betrekkelijk de, in Duitschland ingevoerde, lijkenhuizen, welke het
onvoldoende van dien maatregel aantoonen.

{==523==} {>>pagina-aanduiding<<}

De kundige Vertaler heeft, vooral in de negentiende en twintigste afdeeling, veel van het zijne bijgevoegd, waarvoor wij hem dank verschuldigd zijn, in het bijzonder voor het medegedeelde nopens de koepokinenting, het koude bad, dat slechts onder zekere bepalingen wordt aangeprezen, het zwemmen en het schaatsenrijden, hetwelk voor de gezondheid dikwijls zeker zeer nadeelig kan worden, enz. De bijzonderheden aangaande het dierlijk magnetismus, van elders genoeg bekend, komen ons voor, hier minder op hare plaats te staan; zoo ook eenige hier en daar bijgebragte aanmerkingen, de uitlegging der H. Schriften betreffende. Wij laten dezelven in hare waarde; maar zij treffen hier zeker geen doel, en kunnen velen, die dit werk anders met nut zouden gebruiken, een vooroordeel tegen hetzelve doen opvatten.





Geschied- en Letterkundig Mengelwerk van Mr. J. Scheltema. IIIde Stuk. Te Amsterdam, bij H. Gartman. 1818. In gr. 8vo. 260 Bl. f 2-:-:

Dit derde Stuk (het laatste des eersten Deels) van onzen verdienstelijken scheltema bevat twee Redevoeringen, die wij beide meesterlijk mogen noemen; de eene, bij het openbaar verslag der Stads-Armenscholen te Amsterdam, in het noodlottige jaar 1811, de andere, drie jaren vroeger, in het Departement Teekenkunde van Felix Meritis, bij eene prijsuitdeeling gehouden. Het onderwerp der eerste, zoo gepast in de toenmalige omstandigheden, is de volharding der Amsterdammers in weldadigheid, in spijt van de ongunst der tijden. De slotsom is deze: er werd voorheen meer, doch minder doelmatig; er wordt thans minder, doch met meer overleg, gegeven; - voorheen werkte men daarbij minder, dan thans. De gezangen, bij die gelegenheid opgeheven, en hier ook medegedeeld, waren van Mevrouw bilderdijk. De tweede Feestrede doet hulde aan de Teekenkunst voor de Vaderlandsche Geschiedenis; een voorwerp, waar de Redenaar zoo bijzonder te huis was, en hetgene dan ook con amore bewerkt is. Er wordt gehandeld, 1.) over afbeeldingen van beroemde mannen, 2.) over de voorstelling van kleedingen en gebruiken, 3.) over gebeurtenissen, en wel drieledig, in

{==524==} {>>pagina-aanduiding<<}
zoo verre die of uit de herinnering, of uit de verbeelding des Dichters ontsproten, of zinnebeeldig zijn. Aan overrijken schat van voorbeelden mangelt het onzen Schrijver niet. Eene derde Redevoering, ook in Felix Meritis uitgesproken, is van een' geheel anderen aard. Zij loopt grootendeels over een boekje zonder naam des Schrijvers, genoemd: Minnekunst, Minnebaet, Minnedichten, Mengeldichten; navolgingen, grootendeels van ovidius, doch bij al die navolging tevens zoo oorspronkelijk in denkbeelden, zoo keurig en zoetvloeijend van taal, dat scheltema reeds, eer hij den Dichter wist, het plan had om over zijn werk eene spreekbeurt te houden. Een toeval bragt hem aan de kennis, dat de bevallige Schrijver der Batavische Arcadia ook de maker was van dit boeksken, door hem als student te Leyden (van 1617 tot 1621) vervaardigd, en door losheid en liefelijkheid, op sommige plaatsen zwier en kracht van uitdrukking, onder de allerbeste van dat vroegere tijdperk onzer Gouden Eeuwe te rangschikken. Scheltema veranderde dus zijn plan, en sprak, in plaats van over den onbekenden Dichter, over de verdiensten van Mr. johan van heemskerk, voornamelijk als Dichter. Deze werd in 1597 geboren, te Bayonne opgevoed, te Leyden gemeenzaam met de letteren, nam (gelijk cats en anderen, bij de toenmalige vermaardheid der Fransche Regtsgeleerde Scholen) den dokterhoed te Bourges, vertoefde te Parijs eenigen tijd bij de groot, en vervolgens in 's Hage en te Amsterdam, huwde met de oudere zuster van
koenraad van beuningen, en overleed in 1656, als vader van vier zijns waardige zonen, waarvan er een den titel van rijksgraaf bekwam, en - versmaadde. Onder 's mans werken wordt nu eerst de Batavische Arcadia, als een uit proza en poëzij gemengd bevallig voortbrengsel, vermeld. In de Noten ziet men, dat de bekende Astréa van d'urfé, door heemskerk hooggeschat en gedeeltelijk vertaald, benevens de Engelsche Arcadia van sidney, en andere Spaansche en Fransche Gedichten van dien aard, den taalkundigen, minzieken, dichtlievenden jongeling tot het zamenstellen der Arcadia aanleiding gaven, die echter slechts eene fraaije lijst is, waarin eene kostbare schilderij van oude Nederlandsche geschiedenissen en gebruiken is gezet. Als Regtsgeleerde verdient heemskerk, als vijand der pijnbank en heksenprocessen, onze achting. Als Dichter zagen wij reeds, dat hij

{==525==} {>>pagina-aanduiding<<}
uitmunt onder zijne tijdgenooten. Zijne Mengeldichten zijn gedeeltelijk vertalingen uit horatius, gedeeltelijk oorspronkelijk. Onder zijne ernstige stukken munt eene Heldenzelfspraak van den in 1607 gesneuvelden Admiraal heemskerk uit, waarin het echter vreemd is, dat wij den reeds gesneuvelden man hier hooren spreken, verzen opzeggen, en vertellen, dat hij dood is. Anders is het stuk vol echten heldengloed. - Minder nieuws vonden wij in eenige bijzonderheden aangaande piet heyn, hoewel uit een H.S. van alkemade, die bijzondere vlijt op 's mans levensbeschrijving gewend had, overgenomen. Een der meest karakteristieke trekken, is de ijverzucht der Engelschen op het zien van die rijke prooi, die in hunne havens viel, en hunne pogingen, om die meester te worden, tegen welke het heyn meer moeite kostte te waken, dan den geheelen buit meester te worden.
De tweede vaderlandsche Schrijver, dien scheltema, in dit Stuk, nog meer dan heemskerk, der vergetelheid ontrukt, is willem swinnas, wiens naam wij wel bekennen willen, nooit voorheen gehoord te hebben, daar hij slechts in het werk van witsen over den Scheepsbouw en in de Naamrol van pars wordt aangehaald. En toch heeft deze gelijktijdige Geschiedschrijver der bloedige, maar roemrijke jaren 1665, 1666 en 1667 die vergetelheid volstrekt niet verdiend: hij is krachtig, vurig, zijn stijl verraadt den jongeling in deszelfs deugden en gebreken; nogtans doen de eerste de schaal overhellen, en zelfs brandt heeft niet geaarzeld, enkele zinsneden daaruit bijna woordelijk over te nemen, b.v. de aanspraak van de ruiter aan de zijnen, op den vierden dag van den reuzenstrijd des jaars 1666. De beschrijving van dezen zeeslag wordt hier geheel medegedeeld, en herinnerde ons te meermalen het dichterlijke tafereel van denzelven door onzen grooten tollens. Deze beschrijving, die van den togt naar Chattam in 1667, en nog meer de opdragt aan de Staten van Holland, ademen de reinste en vurigste vaderlandsliefde, en fierheid op het edele Gemeenebest, dat Brittanjes dubbele kroon niet ontzag, die weleer, toen zij nog enkel was, Frankrijk voor zich had doen bukken. Maar de gebreken van 's mans tijd en jaren, al te drukke aanhalingen van oude helden en schrijvers, en

{==526==} {>>pagina-aanduiding<<}
al te weelderige uitdrukkingen voor den Geschiedstijl, doen zich daarin bespeuren.
Het slot van dit Deel maakt, behalve eene korte bijlage en bijvoegsel, een luimige brief van barlaeus aan huijgens, uit het Latijn vertaald, en Bruilofts-lesjes uit het Liedeboekje, eertijds in de wandeling het Hoornsche Mopsie genaamd, hetwelk toch zoo zedeloos niet moet geweest zijn, als velen wel uit eene plaats in den Maurits Lijnslager van loosjes zouden opmaken. Men was echter toen niet zeer kiesch op het rijm: ook hier rijmt, gelijk bij Vader cats, pot en slot op God en zijn gebod.
Onze Vaderlandsche Letterkunde heeft ware verpligtingen aan den Heer scheltema, voor de vele minbekende bijzonderheden, die hij ons uit de schoonste tijden onzer Republiek mededeelt. Hij ga daarmede voort, en vinde zich door een goed vertier en mededeelingen van deskundigen aangemoedigd!








Reize naar Indië, Ceylon, de Roode Zee, Abyssinië en Egypte, in de jaren 1802 tot 1806, naar het Engelsch van den Burggraaf George Valentia. Met Platen. IIIde Deel. Te Haarlem, bij F. Bohn. In gr. 8vo. 372 Bl. f 3-15-:

Het derde Deel dezer gewigtige Reize verplaatst ons uit Indië naar Arabië, (waar de Schrijver reeds eenmaal geweest was) naar Abyssinië en Egypte, en doet ons de tot nu min bekende Roode Zee, tot zelfs in kleine nautische bijzonderheden, kennen, die voor den Zeevaarder van groot, voor het Algemeen van minder belang zijn. Van Abyssinië, daarentegen, leeren wij met den Reiziger slechts den uitersten noordoostelijken zoom kennen; het vierde Deel (hetwelk wij den Lezer in een volgend No. zullen doen kennen) is aan een' uitstap van den Heer salt in hetzelve, en aan de beschrijving van dat land, bijna uitsluitend toegewijd. Wij hebben, bij dit Deel vooral, het gemis eener Kaart zeer gevoeld; te meer, daar er zoo vele nieuw ontdekte eilanden, havens en reeden in vermeld worden.
Zie hier den voornaamsten inhoud. Lord valentia bekwam onverwacht bevel, in plaats van naar Bassora, naar de Roode Zee te vertrekken. Na een kort bezoek bij den Dola

{==527==} {>>pagina-aanduiding<<}
of Gouverneur van Mocha, begaf hij zich, over het groote eiland Dhalac, naar het kleinere Massouah, waarvan de Nayb, of Muzelmansche bevelhebber, zich, niet zonder reden, de poort van Abyssinië noemt. Ook bruce kwam door Massouah in dat land, en het zou gewis voor de gemeenschap, die de Britten thans met Abyssinië zoeken, ongemeen voordeelig zijn, wanneer die kleine tirannen aan de Abyssinische kust, waarover de Lord zich ten sterkste beklaagt, door de Christelijke inwoners van dat land verdreven werden. Zelfs de Engelschen waren te Massouah niet vrij van onaangenaamheden. De vrees, nogtans, voor den Britschen naam, hier vooral ten toon gespreid bij de uitrusting, die in 1800 uit Indië naar Egypte stevende, en zoo krachtdadig tot verdrijving der Franschen medewerkte, het bevel des Grooten Heers, om alle havens, die eenigen weêrstand aan de Engelschen zouden durven bieden, te vernielen, hadden voor Lord valentia, die met al den luister en het aanzien eens Vertegenwoordigers der Oostindische Maatschappij verscheen, eene zeer gunstige uitwerking; hij werd overal met blijken van ontzag ontvangen, hoewel misschien met verkropte spijt, zoo als men uit andere stalen van de denkwijze der Arabieren ten aanzien der Engelschen bijna zoude moeten besluiten. Wanneer er eenige kans was, Britsche matrozen tot afval van het Christendom en aanneming van den tulband te lokken, verzuimde de Dola van Mocha zulks nooit. Het zou ons niet verwonderen, indien deze, slechts gedwongene, toegeeslijkheid van
den Bevelhebber en van de Arabieren, omtrent de Engelschen in het algemeen en Lord valentia in het bijzonder, eenigen invloed had gehad op zijne beoordeeling van het karakter diens volks, welke veel ongunstiger is dan die van niebuhr. Doch keeren wij tot onzen Reiziger zelven terug.
De armoede der bewoners van de eilanden in de Roode Zee tusschen Abyssinië en Arabië is inderdaad treurig, door de menigvuldige droogte bij de brandende zon. Dan ververspreiden de neêrgevallene geiten - het voornaamste voedsel des volks - eene pestlucht, die de ramp nog vermeerdert. Despotismus, het ergste van allen, voegt zich bij deze onheilen der natuur, om dezelve te verzwaren en bijkans te vereeuwigen. Het gedrag der Reizigers op deze eilanden was geenszins voorbeeldig, en de landgenooten van eenen

{==528==} {>>pagina-aanduiding<<}
cook onwaardig: zij roofden de grafsteenen, het dierbaarste der weinige eigendommen van deze ongelukkigen, in weêrwil van derzelver gemor en tegenstand. Van Massouah ging de reis langs de kust noordwaarts op door de reeks van klippen en eilanden, die de eenzame kust van Nubië zoomen: de moeijelijke scheepvaart werd beloond door de ontdekking van eene prachtige haven, waarin de gansche Europesche vloot zou kunnen liggen, (door den Schrijver Port Mornington genaamd) niet verre van Ptolemaïs Theron, waar de Alexandrijnsche Koningen olisanten jaagden, en bij de Wellesley-eilanden, (volgens den Lord de Latomiaansche eilanden van strabo.) Verder kwam men te Souakin, weleer eene zeer groote handelstad, die onder de eerste Portugesche Reizigers in drukte slechts voor Lissabon onderdeed, thans diep vervallen, schoon de haven nog even goed is als toen. Meer noordelijk, waar eenige berigten der Alexandrijnsche Schrijvers en der vroegere Portugezen de éénige gidsen onzer Reizigers waren, ontmoetten zij de Vasten en Muizenvallen-baai; namen, die van hunne kwade luim over tegenwind getuigden. Het was hun zelfs onmogelijk, door den aanhoudenden wind uit den noordhoek, (de etesiae der Ouden, die de wolken naar de Abyssinische bergen bijeendrijven, en dus de regens veroorzaken, waardoor de Nijl overvloeit) de haven Macouar te bereiken, die men op tien Eng. mijlen afstands reeds in het gezigt had. De spijt hierover was te grooter, omdat, volgens de Portugesche berigten, Macouar (Saleka) niet slechts eene
voortreffelijke haven, maar zelfs waarschijnlijk het Berenice Panchryson der Egyptenaren, en dus eene goudmijn is. - Het verblijf van bruce alhier wordt door Lord valentia regtstreeks een verdichtsel genoemd, daar de afstanden, door denzelven opgegeven, geheel en al valsch zijn. (Over het algemeen oordeelt Lord valentia geheel niet gunstig over zijnen voorganger in deze weinig bereisde streken, en beschuldigt hem ook elders (bl. 278) van leugenachtige berigten omtrent ali-bey, en van het verdichten der teekeningen, door hem in Egypte en Abyssinië vervaardigd.) - Men moest dus terug naar Mocha, hetwelk alleen door den koffijhandel bestaat, niet fraai, slecht bebouwd is, en niet meer dan 5000 zielen bevat. Wij zagen reeds, dat de Lord den Arabieren niet gunstig is; maar wanneer hij op de eene bladzijde (bl. 112 reg. 5 v. ond.) zegt, dat zij weinig werk

{==529==} {>>pagina-aanduiding<<}
van hunnen Godsdienst maken, en op de andere, (bl. 113 reg. 1 v. ond.) dat zij dweepende aanhangers van mahomed zijn, zoo weten wij zulks niet te rijmen, daar onverschilligheid en dweeperij lijnregt tegen elkander overstaan. Het is vreemd, dat, schoon zij op gezette tijden de Godheid aanroepen, zij zich echter aan veel meer Heiligen wenden, dan er in den Roomschen Kalender (Almanak) gevonden worden. Een zonderling verschijnsel is deze zucht tot Veelgodendienst, bij het menschdom reeds ontstaan in de kindschheid der wereld, en door de Mozaïsche zoowel, als door de Christelijke leer en Mahomedaansche wetgeving, hoe streng ook alle drie tegen den dienst van eenig schepsel gekant zijn, zelfs bij hare belijders niet geheel gestuit. De Wechabiten of Wehabiten trachten thans in Arabië dit bederf van het Islamismus te stuiten, maar (volgens den kenschetsenden aard van alle valsche Godsdiensten) door geweld en het zwaard. Zie hier hunne geloofsbelijdenis: Er is slechts één god. God bestaat, en mahomed is zijn Profeet. Handel naar den Koran en naar de woorden van mahomed. Het is noodeloos, den Profeet om den zegen gods meer dan eenmaal in uw gansche leven te bidden. Men moet den Profeet niet aanroepen, om bij god onze voorspraak te zijn: want zijne bemiddeling zou zonder vrucht blijven. Maar op den dag des oordeels kan hij u helpen. Roep niet den Profeet, roep god alleen aan. (Bl.
141.) Op het oogenblik, dat onze Reiziger zich in Arabië bevond, waren de beide Heilige Steden Mecca en Medina achtervolgens in de magt dier bekeerders gevallen: zij gedroegen zich aldaar, ten minste te Mecca, ongemeen vreedzaam, en zelfs zoo staatkundig, dat zij al de ingaande en uitgaande Regten boven de 2½ pCt. afschaften, om de kooplieden niet af te schrikken. De dood van den vader des veroveraars, sehoud, deed hen deze verovering ontruimen; en de voorspelling, dat het trotsche gebouw van den Islam sedert de verovering van Mecca in 1803 zijne verdwijning kan dagteekenen, is niet vervuld; veelmeer zijn de Wehabiten nog in dit loopende, of het vorige jaar, door den Pacha van Egypte geheel en al verslagen, en hunne magt is voor langen tijd geknot, - het gevolg hunner onverdraagzame, onstaatkundige wreedheid tegen andersdenkenden! - Onder de andere, veelal belangrijke, berigten nopens de kusten der Roode Zee, teekenen wij dit aan, dat de Tehame,

{==530==} {>>pagina-aanduiding<<}
of het vlakke land langs de Arabische kust, gewis eenmaal oever der zee is geweest, zoo als uit de stukken van verongelukte schepen, schelp-lagen, enz. blijkt, die men op 6 voet diepte vindt, en die zich dan nog 17 voet diep uitstrekken; - dat de Samauliërs, een volk, ten zuiden der straat Bab-el Mandab, tegenover Arabië, die noch Negers noch Arabieren zijn, veel handel op het Arabische schiereiland zoowel, als met de binnenlanden drijven, eene soort van scheepvaartsäkte hebben, en misschien eenmaal de beste leidsleiden der Europeërs naar het zoo lang vergeefs gezochte hart van Afrika kunnen worden, in weêrwil der verzekering van bruce, die hen als woest afschildert; - dat de Amerikanen reeds in 1804 sterk op Arabië handelden, en toen 200 pCt. gewonnen hadden, waardoor de uitvoer van koffij over Egypte dadelijk tot op de helft verminderde; - eindelijk, dat de Mahomedanen de daadzaak, door bruce ten voordeele der veelwijverij aangevoerd, dat er in het Oosten twee meisjes tegen éénen jongen geboren worden, bevestigen; terwijl geachte Christen-reizigers die nogtans ontkennen.
Van Mocha vertrok Lord valentia, andermaal over Massouah en langs de Abyssinische kust, naar Djedda, de haven van Mecca, van welks Sherif hij geheel geene gunstige getuigenis aflegt, en waar de handel geweldig lijdt door de schraapzucht van dien bevelhebber. Van hier ging de reis op Suez, en vervolgens over land met eene Arabische karavaan, met welke men vriendschap gemaakt had, naar Cairo. Hier werd het kasteel, en in den omtrek werden de Piramiden bezocht, en vervolgens zakte men den Nijl af tot Rosette, zag Alexandrië, deed een' uitstap naar Damiate, keerde dwars door de Delta weder naar Alexandrië, en vandaar over Malta en Gibraltar naar Engeland terug. Zeer veel nieuws hebben wij hier niet aangetroffen; maar wie kan zulks ook verwachten van een Land, dat, sedert meer dan eene eeuw, door zoo vele, en daaronder zoo voortreffelijke, Reizigers is bezocht? Geenen dier Reizigers berispt valentia, dan (zoo als gewoonlijk) bruce, en nevens hem savary, wiens beschrijvingen als opgesmukt en romanesk worden voorgedragen; deszelfs betooverende schilderij van Damiate komt althans geheel niet meer te pas, daar de rivier haren loop heeft veranderd, zoodat de arm, die naar Damiate gaat, thans zeer

{==531==} {>>pagina-aanduiding<<}
verzwakt is, en zelfs voor de stad zont water heeft, waardoor dan ook al de lusthoven aldaar verdwenen zijn. Het groote meer Menzaleh, vóór de komst der Franschen in Egypte bijna onbekend, wordt vervolgers beschreven. De toestand van Egypte komt hier als zeer rampzalig voor; de verdrukkingen der kleine tirannen moeten alle geloof overtreffen; de landbouw wordt verdrukt; zelfs Muzelmannen worden door de Turken goedsmoeds doodgeschoten, om hunne behendigheid in het mikken te toonen: doch, hetgene men niet vermoeden zou, de ingezetenen verwachten, volgens Lord valentia, al hun heil van de Engelschen, aan welke de Bey's zouden hebben aangeboden het Land over te leveren, om hen van de verdrukking der Albanezen (de lijfwacht van den Pacha) te bevrijden, (bl. 323, 353;) terwijl nogtans die zelfde menschen, thans zoo verdrukt, den Engelschen vreesselijke vervloekingen hebben nagezonden, omdat zij hen, bij de ontruiming des Lands, aan die zelfde Albanezen ter prooije hebben gelaten. (Bl. 354.) Zouden dan de lessen der ondervinding voor deze menschen niets afdoen? De Vertaler had voorts wel in eene Noot mogen aanteekenen, dat, na de uitgave van dit werk, de magt der Bey's geheel vernietigd is, en zij zelve door den Pacha verraderlijk vermoord zijn, die daarentegen thans, zoo het schijnt, fabrijken, koophandel, en meer of min beschaving, in de aloude wieg van kunsten, wetenschappen en wetgeving zoekt in te voeren. Het zal dan ook wel eens gebeuren, dat hij, op het voorbeeld der Franschen, die welgemeste Egyptische Priesters van hunne rijkdommen ontlast, welke misschien nog 100,000 P. st. jaarlijksch inkomen hebben, gelijk suleiman el
faschume, dienaar der Moskee te Cairo, die vóór den togt der Franschen naar Egypte bezat. - Nog ééne bijzonderheid van belang kunnen wij niet voorbijgaan. Het genoegzaam algemeene gevoelen (reeds bij herodotus te vinden) dat Egypte een geschenk van den Nijl is, komt onzen Reiziger niet waarschijnlijk voor, om de zeer eenvoudige reden, dat Egypte dan nog dagelijks zou moeten aangroeijen, omdat de afvloeijende massa water zoo groot als voorheen is, en omdat de ondiepten bij den mond der rivier uit zand, en niet uit vruchtbare aarde, gelijk in de Delta, bestaan. Het woord Zendvloed (bl. 338) moet eene schrijf- of drukfout zijn: de

{==532==} {>>pagina-aanduiding<<}
Egyptische Priesters beweerden niet, dat daardoor de Delta ontstaan was.
De Vertaling is, over het algemeen, vloeijend: enkele Germanismen, zoo als: atlassen voor satynen, en noodigde voor dwong, (bl. 215) doen vermoeden, dat de Hoogduitsche Overzetting wat sterk is geraadpleegd. Dit blijkt ook daaruit, dat men, op derzelver voorbeeld, eenige aanmerkingen van den Schrijver over den doortogt der Israëlieten door de Roode Zee heeft weggelaten, (aan het slot des 19den Hoofdstuks.) Waarom dit? Er is wel veel minder belangrijks. De Lezer moest hier beslissen.






Lettres inédites de Mme Manzon, publiées par elle-même, contenant sa Correspondance depuis le 20 Mars 1817 jusqu'au 3 Février 1819. A Paris, chez Mme Manzon, &c. Mai 1819. Gr. 8vo. 108 pag.

Eenmaal aan onze Lezers verslag gedaan hebbende van de Gedenkschriften van Mevrouw manzon, (zie Letteroef. voor Julij 1818, bl. 352, 353,) willen wij hun ook berigt geven wegens den inhoud harer opgemelde Brieven. - Men kan daarvan (met veel meer regt, dan van hare Gedenkschriften, bij derzelver uitgave, zelfs op den titel, gezegd werd) zeggen, dat zij tot opheldering strekken van haar gehouden gedrag in het Proces, betrekkelijk den moord van den Heer fualdès. Men herinnert zich uit ons verslag, dat zij, zich zelve verdacht gemaakt hebbende van, ten tijde van dien moord, in het huis geweest te zijn, waarin dezelve gepleegd werd, en daarover geregtelijk ondervraagd, dit eerst ontkende, vervolgens erkende, daarna weder loochende, om het straks op nieuws te bekennen, enz.; dat over dit alles een duister zweefde, dat men niet ontraadselen kon. Deze Brieven helderen dit op. Zij erkent in derzelver Voorberigt, dat hare Gedenkschriften een zamenweefsel zijn van tegenstrijdigheden, ongerijmdheden en buitensporigheden, en schreef, terwijl zij ze opstelde, aan hare vriendin, dat zij een meesterstuk van leugen zouden zijn. Geen wonder derhalve, dat wij het geheel niet wisten te ontcijferen. - Doch haasten wij ons nu, om de duisternis op te klaren. De Brieven hee-
{==533==} {>>pagina-aanduiding<<}
ten geschreven, zoo als op den titel gezegd wordt, na 20 Maart 1817 tot 3 Febr. 1819, of juister, de eerste heeft de eerstgemelde, de laatste de laatstgenoemde dagteekening. Nu hernere men zich, dat de moord des nachts tusschen den 19den en 20sten Maart gepleegd werd. De eerste brief zal dan slechts ettelijke uren na den moord geschreven zijn. Dit zou een gunstig vermoeden
verwekken voor de waarheid van deszelfs inhoud, waarvan de Schrijfster ons bovendien nu verzekert. Maar, dat zij toen reeds waagde, die waarheid aan een' brief te vertrouwen, dat zij toen in staat was, zulk eenen, en zoo langen, brief te schrijven! (hij is negen geheele bladzijden lang) Madame manzon vergeve ons, dat wij, nadat zij zoo veel gelogen heeft, nog niet zoo aanstonds allen twijfel, wegens hetgene zij ons nu zegt, onderdrukken kunnen. - Maar wij zouden ons haasten! - Zij verhaalt dan nu hetgene volgt: Zij wilde de gangen van zeker iemand, dien zij niet noemt, (vermoedelijk haren man, met wien zij niet te zamen woonde) nagaan, verkleedde zich daartoe, om niet gekend te worden, in mansgewaad, en ging, op den gemelden 19den Maart, des avonds, kwart vóór achten, uit. Een eindwegs gegaan hebbende, ging zij iemand voorbij, dien zij herkende, en die tegen een' muur leunde. Zij ontstelde, hoorde kort daarop achter zich stappen, dacht dat zij gevolgd werd, zette het op een loopen, en vloog, om zich te zoek te maken, een huis in, waarvan de deur openstond. Dit was het huis van bancal, een hoerhuis, daar men nu op het punt was van fualdès te vermoorden. Hier werd zij terstond gegrepen door iemand, die haar, in den donker, tegen het lijf liep. Verschrikt riep zij: ik ben eene vrouw! en werd voortgesleept en opgesloten, met gebod, om te zwijgen. Terstond hoorde zij een verward geschreeuw, hetwelk uit een belend vertrek scheen te komen; doch weldra vernam zij angstige kreten, en, zich aan de deur van het vertrek vervoegd hebbende, verstond zij al, wat daar, bij het vermoorden van fualdès, omging, hoorde hem smeeken, kermen, kortom alles, wat bij een' moord afgrijsselijk is, tot het loopen van het bloed in een bekken, en de laatste stuiptrekkingen des stervenden toe. Konde eene vrouw dit alles
nooren, zich daartoe tot aan de deur van het tooneel, waarop dit alles voorviel, vervoegen, enz. en het niet veeleer van schrik besterven? Konde zij het zich, weinig uren

{==534==} {>>pagina-aanduiding<<}
daarna, alles zoo wél herinneren, en het op zulk eene wijze, als zij doet, beschrijven? Nu, zij was dan ook nabij de bezwijming, terwijl zij het alles hoorde; doch zij herstelde zich, en zag om naar middel, om vanhier te ontkomen. Zij ontdekte een laag venster, wilde het openen, doch het maakte gerucht. Men overviel haar uit de moordspelonk; een reusachtige kerel, met een mes in de hand, en met bloed bemorste kleederen, greep haar aan, wilde haar doorstooten, en bragt haar eene wonde toe, die zij echter eerst daarna ontdekte! Zij werd een' tweeden gewaar, dien zij kende, wierp zich in zijne armen, (de eerste had haar dan gewis losgelaten!) en schreeuwde: ik ben Mevrouw manzon, behoed mij! Deze bekende, een der moordenaren, en (zoo als zij zegt) hun hoofd, jausion geheeten, die daarna, als schuldig, is te regt gesteld, zeide: ik ken deze vrouw en sta voor haar in. Nu stond zij in het moordvertrek zelf, waar de omgebragte op eene tafel lag. (Hoe kwam zij daar? Wilden de schurken dan, dat zij, te eenigen tijde, ook zou kunnen getuigen, den vermoorden gezien, zoowel als zijn noodgeschrei gehoord te hebben? Welken schijn heeft dat?) Het was den overigen niet genoeg, dat jausion voor haar borg wilde blijven; zij beraadslaagden over haren dood of haar leven. Zij nam ondertusschen de booswichten op, herkende er nog eenen, dien zij nevens anderen beschrijft!! Men besloot tot haar leven; maar zij moest, met de hand op het ligchaam des vermoorden, wiens hart haar toescheen nog te kloppen, een der monsters den volgenden eed nazeggen: ik zweer geheim te zullen houden al wat hier is omgegaan, en wijde mij met mijn kind aan den dood, zoo ik dezen eed schende! En echter zij verhaalt dit nu (wij moeten het nog eens opmerken) na weinig uren, aan hare vriendin, in eenen brief! - Zij
verlaat eindelijk het helsch verblijf, door jausion gevolgd, die haar vervolgens schijnbaar verlaat, maar haar van verre nagaat. Het was nu tien ure, en zij kon thans in het huis, waarin zij woonde, niet meer komen; zij trachtte zich dan bij eene vriendin te bergen, maar kreeg geen gehoor. Zij herinnerde zich nu een ledigstaand klooster, en nam voor, daar den nacht te gaan doorbrengen. (Het stond dan gewis open!) Jausion voegt zich weêr bij haar, en geleidt haar derwaarts. Hij vertrekt, nadat zij hem haren eed hernieuwd had, die van zijnen kant van eeni-
{==535==} {>>pagina-aanduiding<<}
ge bedreigingen gevolgd werd. Een oogenblik daarna bedacht zij, in welk gevaar zij zich daar bevond, zoo de moordenaars eens berouw kregen haar gespaard te hebben. Maar jausion alleen wist, dat zij hier was, en had haar verzekerd, dat zij niets te vreezen had; en op het woord van dien medemoordenaar vertrouwde zij! - Met het krieken van den dag begaf zij zich naar huis, en kwam er ongemerkt binnen. Des morgens ten zeven ure verspreidde zich het gerucht, dat het lijk van fualdès in den Aveyron gevonden was. Zou het dat zijn van den ongelukkigen, dien zij gisteren avond had zien, (let wel op Lezers!) had zien vermoorden? (que j'ai vu assassiner, staat er in het Fransch.) Zij moet dan den vermoorden niet gekend hebben. Zij wilde zich wegens haren twijfel onderrigten, ging te dien einde naar de rivier, zag er het lijk, en herkende het volmaakt voor dat van het slagtoffer des vorigen avonds. Dit kon zij gaan zien, en zich daarbij zoo wél houden, dat de meisjes, die haar hierbij verzelden, hare ontroering niet bemerkten! Welk eene vrouw! welke meisjes! - Nu ging zij vernemen, wat men, zoo hier, zoo daar, van den moord te vertellen wist, hetgene zij aan hare vriendin weder vertelt, en nu
zal zij den avond wel gehaald hebben met dezen langen en gewis wel zeer vertrouwelijken brief te schrijven, waarin zij nog berigt, dat men reeds vermoedens uit omtrent éénen der waarachtige moordenaars, en de vraag oppert: waarom zij ze niet aangeeft? Maar (roept zij uit) mijn eed! mijn kind! jausion! Ben ik hem mijn leven niet schuldig? Maar (roepen wij uit) gedoogde dan dit alles het schrijven van dezen brief? Ondertusschen, gesteld, dat het hoofdzakelijke van het thans verhaalde overeenkomstig zij met de waarheid, verstaan wij nu, waarom zij in hare getuigenis zoo weifelde, - dan ontkende, dan bekende, dat zij, ten tijde van den moord, aan het huis van bancal geweest was, enz. Haar eed, hare vrees, haar vriend persten haar, om te ontkennen; en daarbij kwam nog, dat het huis van bancal een bordeel was, en dat zij het denkbeeld niet verdragen kon, dat men haar voor eene gemeene hoer zou houden, die in zulk een huis gemeenzaam was; dewijl men niet gelooven zou, dat het toeval haar daar gebragt had. Om die reden had zij dan ook hare Gedenkschriften, ten gevalle van hare

{==536==} {>>pagina-aanduiding<<}
moeder geschreven, om deze, zoo het mogelijk ware, te overreden, dat zij in zoodanig slecht huis niet geweest was, - ook wilde zij voorkomen, dat men haren zoon, in der tijd, geen verwijt, wegens zijner moeders slechtheid, zoude kunnen doen. - Voor het overige behelzen nu deze Brieven, drie en dertig in getale, een berigt wegens het nasporen en gedeeltelijk ontdekken der schuldigen, derzelver teregtstelling, veroordeeling en straf, het beloop der verhooring, gevangenschap en vrijspraak van de Schrijfster zelve, en eindelijk het proces tegen andere verdachten en beschuldigden, die door de Schrijfster mede bezwaard, doch door de Jury onschuldig verklaard werden. En hier doet zich Mme manzon in een zeer ongunstig licht voor. Het behaagt haar maar in het geheel niet, dat deze beschuldigden niet mede veroordeeld zijn. Allen, die te hunnen voordeele zich beijverd hebben, worden geweldig door haar gehekeld: zelfs de Jury gaat niet vrij. Eindelijk meldt zij hier ook aan hare vriendin, dat haar 120,000 francs (wij zeggen 120,000! wij herinneren ons niet, dat de Fransche nieuwsbladen het zoo hoog gesteld hebben) geboden zijn, zoo zij vijf maanden te Tivoli (eene plaats van vermaak te Parijs, waar zij aan het buffet zou moeten zitten, om van elk gezien te kunnen worden) wilde komen doorbrengen. Zij had het (schrijft zij) met verachting verworpen; maar in het slot van den brief volgt: ‘Door mij aanhoudend van de reis naar Parijs te spreken, heeft men er mij het verlangen naar ingeboezemd. Dit is, geloof ik, hetgene men heet, een' geest van tegenstrijdigheid te hebben.’ Nu, daaraan hapert het haar dan in het geheel niet. Het is met hare ziel, zoo als met haar gelaat, gelijk zij zelve schertsend vertelt. Zij was geportretteerd. Toen de afbeelding voltooid was, vond de Schilder zelf het gelaat niet gelijkend. ‘Maar,’ riep hij, ‘gisteren geleek het.’ -
‘Dat geloof ik wel,’ zeide zij; ‘gisteren had ik het gelaat van zondag. Nu is het maandag. Ik bedank u wel, om er alle dagen eveneens uit te zien!’ - Wat zullen wij van deze Mme manzon zeggen? Bij Recensent staat zij zeer laag te boek. Hij laat de Fransche dames haren smaak. Maar eene Hollandsche, die in haar behagen vond, zou hem in het geheel niet behagen. En zijne vermoedens omtrent haar! Hij zal er van zwijgen.



{==537==} {>>pagina-aanduiding<<}

Bibliographische Zeldzaamheden. 's Hertogenbosch, bij Palier en Zoon. 1818. In gr. 8vo. 43 Bl. f :-10-:

Zoo ooit eenige studie in onze Nederlanden aanmoediging verdient, dan is het die, welke de gemeenmaking betreft van oude oorspronkelijke en zeldzame boeken, waarvan er gewis hier en daar nog onbekende schatten voorhanden zijn, gemerkt de uitvinding der Drukkunst, op welke ons Vaderland zich te regt beroemen mag. De ongenoemde Schrijver geeft alhier in dit kleine werk een viertal dier zeldzaamheden op, als: Dat Dieren Palleys en die vgaedering van den beesten d''aerden enz., gheprent Thantwerpen, int jaer ons heeren 1520. - Het Aureum reminiscendi &c. (over de versterking van het geheugen), waarschijnlijk van herman busch, gedrukt te Keulen 1503. - Socci Sermones &c. (Predikatiën over de Heiligen), vermoedelijk gedrukt te Deventer omtrent den jare 1488. - Die tafel van desen boeck, dat men hiet dat scaecspel, ghemaect ter Goude 1479. Over ieder dezer stukken deelt hij eenige bijzonderheden en aanmerkingen mede, welke tot opheldering dienen, en lokt daarbij tevens alle oudheidminnaars in dit vak uit, om het hunne tot nadere kennis bij te dragen. Ons bestek laat niet toe, den Schrijver in de ontwikkeling zijner voorstellingen te volgen. Zijn ijver, om een zoo zeer verwaarloosd vak van letterkunde op nieuws ter beoefening aan te prijzen, verdient allen lof; en wij wenschen hem zeer gaarne zulk eene belangstelling bij het letterminnend Publiek en medewerking van deskundigen, dat hij daardoor tot de voortzetting van dezen arbeid en de gemeenmaking van drukkunstige zeldzaamheden en boekenkennis bemoedigd worde. De druk zelf beveelt zich door eene keurige uitvoering aan.


De Melaatsche van Aosta. Door den Schrijver van de Reize rondom mijne Kamer. Uit het Fransch. Te 's Hertogenbosch, bij H. Palier en Zoon. 1818. In kl. 8vo. 136 Bl. f :-12-:

Nadat wij de inderdaad voortreffelijke beoordeeling van dit

{==538==} {>>pagina-aanduiding<<}
uitmuntend geschrift, uit de Archives politiques, philosophiques et littéraires, No. VII, Janv. 1818. hier mede vertaald gegeven, gelezen hebben, zullen wij ons wel wachten eene recensie te stellen van een, misschien romantisch, verhaal, hetzij dan al of niet op eene ware gebeurtenis gegrond; te meer, daar een vrij uitvoerig naschrift, een gesprek tusschen twee vrienden behelzende, iedere bedenking tegen het waarschijnlijke oplost, en alzoo de eer van het opstel, beschouwd als kunstgewrocht, volkomen handhaaft, Het verhaal zelf beslaat slechts 84 bladzijden, met eene groote letter en zeer ruim gedrukt, maar bevat alles, wat aanprijzen kan, en moet niet vlugtig gelezen, maar herlezen en overdacht worden, als wanneer het bijna in iederen regel den uitmuntenden steller vergeten doet, belangstelling in den ongelukkigen lijder opwekt, eigen leed doet wegzinken, en al de kracht gevoelen van opregte Godsvrucht. Het is de geschiedenis van eenen melaatschen, sinds vijftien jaren reeds, wegens zijne ongelukkige kwaal, tot volstrekte eenzaamheid gedoemd; eenen man met het gevoeligst hart, en een echt Christelijk lijder, die zijn ongeluk voelt in geheel deszelfs gewigt, en hetzelve draagt onder het ontzettend gevoel: ‘ik moet geen ander gezelschap hebben, dan mij zelven, en geenen anderen vriend, dan God;’ maar zijne namelooze ellende draagt met onderwerping, en zijne liefde tot de menschen en God onder dat alles volkomen bewaart.
‘Hoe stemt de inhoud van dit boeksken (dit willen wij uit het Naschrift overnemen) met den inhoud overeen van de Beeldengalerij der Heimwee-kranken van ulysses van salis, die over het lijden voorbeeldeloos fraai heeft geschreven, niet slechts, maar, onder de zwaarste rampen, ook een voorbeeld van lijdzaamheid heeft gegeven, hetwelk ten bewijze kan verstrekken, dat een gedrag, hoedanig men Melaatschen doet houden, niet hersenschimmig, en geen bloot ideäal is, dat niet zou kunnen verwezenlijkt worden. Welk een genoegen, ook, te Parijs, in den Autheur van dit boeksken, eene wederga te vinden van den genoemden zaligen. Zwitserschen Edelman! Zijn deze bladeren een voorteeken, dat de Heere geve! dan gaan Franschen ons stichten, (!!!) en zal zich nog het een en ander openbaren, als heugelijk gevolg van bedroevende tijden.’

{==539==} {>>pagina-aanduiding<<}

Is deze vertaling regtstreeks uit het Fransch? De Vertaler bevond zich, naar het schijnt, bl. 94, te Gottingen, waar men, bl. 106, berigt had, dat het stukje in het Nederduitsch werd overgebragt. Misschien, echter, is dit hier of daar eene schrijffout.


Alcune Poesie Olandese in versi Italiani, recate per uso dei dillettanti delle due lingue, da F.L. Bianchi. Groningen, presso W. van Boekeren. 1818. 8vo. 48 fol. f :-10-:

Juichten wij onlangs hartelijk toe de Hollandsche uitgave van een Italiaansch Tijdschrift, thans verheugen wij ons nog te meer in de verschijning van het tegenwoordig werkje, hetwelk ons enkele schoone stukken onzer Vaderlandsche Dichters in de schoone taal der Muzen levert. Zij zijn het Heldendicht de Ruiter en de Romance Alrico en Aspasia, door feith; het bedrogene Meisje, door tollens; het misbruik der Vrijheid en de Romance Rosina, door bellamij; de Taal der Oogen, door spandaw, en de verjaring eener Vriendin, door loots. De keuze is niet ongelukkig. Ook de bewerking is, over het geheel genomen, naauwkeurig. De opdragt vooral aan de Hollandsche Dichters is vrij zoetvloeijende. Hier en daar, echter, zijn, behalve de reeds aangewezene drukfeilen, nog vele andere overgebleven. Wij wenschen Schrijver en Uitgever een goed vertier, waartoe het zuiver Italiaansch en het zacht smeltende in de versmaat zeer veel zal kunnen bijdragen.





Korte Geschiedenis van den Ridder Martinus Behem, eersten Ontdekker van Amerika. Een Leesboek voor de Jeugd, door J.A. Oostkamp. Te Zwolle, bij J.L. Zeehuisen. 1818. In kl. 8vo. 58 Bl. f :-4-:

Op nieuws vergast ons de zeer verdienstelijke Onderwijzer j.a. oostkamp op eene belangrijke lettervrucht. Wie toch van vroegeren en lateren tijd heeft niet den roem van Amerika's ontdekking aan den onversaagden colombo toegekend? Waar is deze uitspraak niet als onbetwistbaar gehei-
{==540==} {>>pagina-aanduiding<<}
ligd geworden? En echter hebben latere nasporingen, zoo als het dikwerf gaat, dezen roem op goede gronden betwist. De beroemde Schrijvers cellarius, riccioli, de solis, munoz en robertson hebben hieromtrent de gewigtigste twijfelingen geopperd; en wij juichen allerwegen het opzet van den kundigen Onderwijzer toe, dat hij zich verledigd heeft, om, met zijne hulde aan de waarheid, den eersten Ontdekker in den persoon van martinus behem, van Neurenberg, aan de leerlingen bekend te maken. Dank hebbe deze zijn arbeid, welke treffelijk uitgevoerd is, en, bij zijne gewone uitlokkende behandeling, tevens uitstekend dient, om de kennis van het uitgestrekte vierde werelddeel, met de kaart in de hand, te bevorderen, zonder daarom de verdiensten van colombo zelven te verkleinen! Wij wenschen dit boekje in handen van vele lezers, vooral van vele Onderwijzers, voor welke welligt deze nasporing nog geheel nieuw is.


Tafel, behelzende korte Aanwijzingen over de manier, op welke men het Onderwijs, in eene School, met vrucht zoude kunnen behandelen. In plano. Zonder naam van Uitgever.

Deze Tafel, ten dienste der Scholen, vooronderstelt drie klassen, namelijk, voor eerstbeginnenden, meergevorderden, en voor de zoodanige, die hunne oefening voleinden. Voor de eerste dient de opnoeming van zinnelijke voorwerpen, de opsporing van kenteekenen, eigenschappen, oorsprong en het nut der dingen, de kennis der letteren, en het aanvankelijk lezen en rekenen. Voor de tweede het lezen, vergelijken, oordeelen en besluiten, kennis van oorzaak en uitwerksel, doel en middel, het voortzetten van schrijven en rekenen, oefening van het geheugen, en onderwijs in den Godsdienst. Voor de laatste het kunstmatig lezen, schrijven en rekenen, taalkunde, briefschrijven, aardrijkskunde en geschiedenis, Godsdienst en zedekunde, en het zingen. Elke afdeeling en onderafdeeling wordt hier zeer gepast ontwikkeld; zoodat deze Tafel een keurig overzigt oplevert voor elken Schoolonderwijzer, die zich voorneemt, zijn onderrigt in eene juiste verdeeling ten behoeve zijner leerlingen ordelijk en wetenschappelijk in te rigten.






{==541==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 504.)
In het vierde Deel bepaalt zich de geschiedenis al naauwer tot het geslacht van Abraham, of het volk van Israël. Dit in het oog houdende, treden wij in het vierde Tijdperk, van Mozes tot op Jezus Christus.
God openbaart zich nu aan een geheel volk, door hetwelk Hij de andere wilde gelukkig maken; en het onderwijs, hetgene dit volk behoefde, ging best in den vorm van wetgeving. Om hetzelve te kunnen behartigen, moesten zij eerst van zwervende stammen een gevestigd volk worden, afgescheiden van andere; maar ook die beschaving ontvangen, waardoor zij voor zulk eenen gevestigden staat geschikt werden. Noodzakelijk was het, dat dit onderwijs van denzelfden inhoud zijn moest als dat, wat de eerstvaders ontvangen hadden; dat de grondslag aller opvoeding moest wezen: dienst van den éénen waren God; dat de voorgeschrevene eerdienst zijns waardig moest zijn, geheel berekend ter bevordering der zedelijkheid, evenredig aan de vatbaarheid des volks; en dat God de leiding van de lotgevallen des volks ook tot onderwijzing bezigde.
De geschiktheid van Israël, om tot zulk een belangrijk doel gebruikt te worden, lag in deszelfs, boven die van andere volken uitmuntende, nog overgeblevene kennis aan den éénen waren God, die door de hoogachting voor de voorvaders werd levendig gehouden, en door geschiedenissen, liederen enz., juist bij hen, voortgeplant.
Schoon God de leidsman van Israël was, werd er toch veel overgelaten aan de eigene geschiktheid van

{==542==} {>>pagina-aanduiding<<}
Mozes, die onderwezen was in al de wijsheid der Egyptenaren, bedreven in de oude geschiedenis van het menschdom, inzonderheid van de Israëlieten, verhevene denkbeelden van Godsdienst en zedekunde, een edel karakter, vurigheid van geest, standvastigheid en kloekmoedigheid bezat, en dus, te meer daar de Voorzienigheid hem door de leiding zijner lotgevallen ook bewerkte, buitengewoon geschikt was ten wetgever en legerhoofd van Israël. Deze geschiktheid werd ten laatste nog ondersteund door Mozes kennelijke gemeenschap met Jehovah en wondervermogen; terwijl ook alles, van de roeping van Mozes aan, zóó was ingerigt, dat en Pharaö, en de Israëlieten, en Mozes zelf, zijne Goddelijke zending en roeping konden erkennen.
De eerste gebeurtenissen, bij den uittogt van Israël uit Egypte, waren berekend, om aan de wereld en aan Israël diepen indruk te geven van Jehovah's magt; en daarom is die uittogt zulk eene belangrijke zaak. De omweg, welken het volk nemen moest, gaf gelegenheid ter oefening van deszelfs vertrouwen, en tijd aan God, om zijn plan hetzelve al meer en meer te doen merken; en de veelheid der wonderen was voor een volk, als de Israëlieten waren, zeer noodzakelijk.
Na zoo vele voorbereidingen en opleidingen tot vertrouwen, was dan eindelijk de tijd daar, dat Jehovah zich bijzonder aan Israël als Wetgever en Koning kon openbaren. Dit gebeurde door de mededeeling eener grondwet, welker inhoud en afkondiging geheel naar de behoeften des volks berekend was. De wet der tien geboden was, naar den toenmaligen zedelijken en burgerlijken toestand van Israël, voor hetzelve allernoodzakelijkst.
Het volk wist dan nu, door tien eenvoudig en duidelijk voorgestelde geboden, dat Jehovah de Schepper, Heer en Regeerder was van hemel en aarde, en dat volkomene gehoorzaamheid aan Hem de bron was van al het waar geluk, en omgekeerd. Het geheel gebouw, nu, der Mozaïsche inrigtingen, op dezen grondslag op-
{==543==} {>>pagina-aanduiding<<}
gerigt, stemde, in de hoofdzaak der Godsdienst- en zedeleer, volmaakt overeen met die der eerstvaderen; en, schoon, bij de algemeen heerschende zinnelijke denkwijze over de Godheid, ook Mozes inzigt in de geheel geestelijke natuur van God nog vrij beneveld was, moet men zich toch verwonderen over de verhevene en waardige denkbeelden, die de, aan een afgodisch hof opgevoede, man aan den dag legt. Kennis aan den toestand na den dood had Mozes, bewezen, ook; maar de toestand des volks liet niet toe, zulks naar eisch te ontwikkelen. - Ook de Godsdienstplegtigheden, den Israëlieten door Mozes voorgeschreven, waren niet geheel nieuw. Maar geheel aan de Mozaïsche inrigting eigendommelijk was het, dat Jehovah, in den sterksten zin van het woord, als de eenige God werd voorgesteld, en tevens als bezittende ook zulke eigenschappen, die Hem alleen voor het ideaal der hoogstmogelijke volkomenheid deden erkennen - dat Jehovah het menschdom tot erkentenis van die volmaaktheden opleidde, welke met deszelfs omstandigheden te dien tijde het best strookten - dat de wijze, waarop men van de Godheid dacht en sprak, nog zeer menschelijk en zinnelijk was - dat Gods onvergelijkelijke kracht tevens, als verzeld met verbazende wijsheid en kundigheid, wordt voorgesteld, zoodat Hij daardoor de bron en werkmeester zij van alles, wat wij ook te dien opzigte groot en buitengemeen bij de menschen vinden, b.v. van buitengemeene wijsheid, van bijzondere bedrevenheid in schoone kunsten, enz. En dit vermogen in God wordt in Mozes schriften met den bijzonderen naam van den geest van God betiteld; welk denkbeeld
zeer oud is, en natuurlijk bij de menschen ontstaan is; maar men moet de latere, meer ontwikkelde openbaring hier niet inschuiven - dat Jehovah zich aan Mozes openbaarde door eenen bovenmenschelijken Gezant, eenigzins anders echter dan voormaals bij de eerstvaders. Was dit Jezus Christus? Genoeg, het was voorbereiding tot de latere zinnelijke openbaring van God in Je-
{==544==} {>>pagina-aanduiding<<}
zus Christus - dat de betrekking, welke God tot Israël aannam, Godsregering of Theokratie genaamd wordt, en op deze betrekking een geheel nieuw stelsel van Godsdienstige en staatkundige orde werd opgerigt.
Mozes ontleende zijne wetten ten deele uit de natuur, ten deele uit de gewoonten der voorvaderen, ten deele ook zijn die gevormd naar de zeden en wetten der Egyptenaren, en een groot gedeelte, eindelijk, is herkomstig uit den toenmaligen toestand en de toenmalige behoeften van het Israëlietische volk. - Mozes zocht door zijne wetten de Israëlieten eerst tot goede menschen, en daardoor tot goede burgers te vormen; tot dat einde verbond hij ten allernaauwste menschendeugd en menschengeluk met Israëlietische burgerdeugd en burgergeluk; beiderlei soort van geluk en deugd grondvestte hij op gezuiverde Godsdienstige denkbeelden en gevoelens; hij zocht alles te weren, wat niet alleen aan de deugd, maar tevens ook aan de gezuiverde Godsdienstige denkbeelden en gevoelens van het volk kon schadelijk zijn; hij maakte zelfs de burgerlijke inrigtingen, zoo veel mogelijk, dienstbaar aan de bevordering van deugd en Godsdienst, en in dit alles schikte hij zich wijsselijk naar de denkbeelden en vatbaarheden van het Israëlietische volk.
De Mozaïsche wetgeving had betrekking op de volmaaktere opvoeding van het menschdom door het Evangelie, doordien zij vooreerst diepen indruk gaf van de verfoeijelijkheid der zonde, maar ook van Gods bereidvaardigheid, om een offer voor dezelve aan te nemen. Hieromtrent konden, ten minste zeer algemeene, verwachtingen voor de toekomst bij den denkenden Israëliet ontstaan. Het is ook duidelijk, dat de Mozaïsche wetgeving eenen zeer voordeeligen invloed op de zedelijk-Godsdienstige beschaving van het Israëlietische volk (welke wijsheid en beschaafdheid ook andere volken boven hetzelve mogen bezeten hebben) heeft gehad; en zij was voor dien tijd zekerlijk de beste.
Daar de Israëlietische staat in menig opzigt met an-
{==545==} {>>pagina-aanduiding<<}
dere staten der oudheid gelijk stond, kwam derzelver betrekkelijke wetgeving ook in menig punt overeen, b.v. in de vermenging van staatkunde met zedekunde; echter was die van Mozes veel voortreffelijker. Hij alléén kon naar waarheid zeggen, zijne wetten van God ontvangen te hebben; in haar waren de denkbeelden aangaande God veel zuiverder; zij vormden de menschen meer tot zachtaardigheid, en werkten meer den lediggang tegen, dan die van Lykurgus; zij straften menschelijker, dan die van Drako; gingen het bijgeloof te keer, hetgene die van Solon niet deden. Met één woord, Mozes wetten zorgden voor Godsdienst en zedelijkheid; die van andere wetgevers niet.
De indrukselen, door de wetgeving op Sinaï veroorzaakt, duurden bij het zinnelijke volk niet lang. Het maakte zich aan vele oproeren schuldig. Het bleef onbeschaafd en zinnelijk; in den Godsdienst prachtlievend, onkiesch. De gewijde Geschiedenis schetst het ons volkomen, gelijk menschkunde het verwachten zou. Deszelfs lotgevallen zijn overeenkomstig met de bedoelingen, die God met hetzelve had. Ook ongewijde Schrijvers staven de echtheid der gewijde geschiedenis van Israël. Beschouwing van andere volken in dit tijdvak leert, dat Israël toch in zedelijkheid boven alle uitmuntte.
(Het vervolg hierna.)


Leerredenen over de Christelijke Openbaring, in verband beschouwd met de hedendaagsche Starrekunde. Door Thomas Chalmers, Predikant te Glasgow. Naar den zevenden Druk uit het Engelsch vertaald. Te Haarlem, bij J.L. Augustini. 1819. In gr. 8vo. Met het Voorwerk, 260 Bl. f 2-2-:

Bovenstaande duistere titel kondigt ons het doel dezer Leerredenen aan, als dienende ter wederlegging

{==546==} {>>pagina-aanduiding<<}
van de bedenkingen, welke door het ongeloof tegen de Christelijke Openbaring ontleend worden uit het denkbeeld der onbesefbare grootheid van het heelal, zoo als die door de hedendaagsche starrekunde geleerd wordt. Aan dit aangelegen onderwerp heeft de Eerw. chalmers, naar ons oordeel, met een' uitstekenden uitslag, zijne krachten beproefd. Of ondertusschen zulk eene breede behandeling van hetzelve, als hier voorkomt, voor den predikstoel wel zeer geschikt zij, - of het gevoerd betoog wel die uitgebreidheid behoefde, welke er aan gegeven is, - of alles daarin wel even gewigtig zij, en er even noodzakelijk toe behoorde, - of deze opstellen wel modellen van goede Leerredenen zijn, en de stijl, hoe schoon anders over het geheel, wel de regte kanselstijl zij, - deze allen zijn vragen, welke wij zwarigheid moeten maken met ja te beantwoorden. - Indien zich de Leeraar zijn auditorium heeft mogen kiezen, of verzekerd heeft kunnen zijn, dat hij geene anderen onder zijn gehoor zoude hebben, dan zulke geoefenden en beschaafden, als hem in zijne theorie van de onmetelijkheid des heelals volgen konden, ja dan zouden wij toestaan, hij heeft uitmuntend, hij heeft over het geheel verwonderlijk schoon, misschien echter wat te breed, gesproken; hoewel wij nog niet zeggen zouden, hij heeft eigenlijk gepredikt. Maar heeft hij deze Redevoeringen gehouden voor eene gemengde schare, zoo als die eener kerkgemeente doorgaans is, dan gelooven wij, dat hij voor diegene zijner hoorders, welke ons dunkt, dat de Leeraar altijd voornamelijk moet trachten te onderwijzen en te stichten, niet zoo nuttig heeft kunnen zijn, als behoorde. De zulke hebben dan gewis voor een goed deel zoo min zijne taal verstaan, als zijn voorgestelde begrepen; en dan mogen beide zoo schoon zijn, als zij willen, zij hebben aan het eerst en voornaamst einde eener Leerrede, algemeen te stichten, niet kunnen voldoen. Wij
zeggen dit niet, omdat wij van begrip zijn, dat de beantwoording van zulke bedenkingen en het voeren van zulke

{==547==} {>>pagina-aanduiding<<}
redenen, als wij hier ontmoeten, geheel van den stoel behooren te blijven; neen: men mag ook wel eens iets, voordragen, dat voornamelijk voor den beschaafden stand dient. Dit kan niet alleen somtijds nuttig, maar zelfs noodig zijn. Doch opzettelijk moeten, dunkt ons, op den kansel, geene stoffen behandeld, en vooral zóó niet, en in zoo vele achtereenvolgende Leerredenen, behandeld worden, als hier geschiedt, waarvan het grootste deel der toehoorderen geene vrucht kan wegdragen, en waardoor het gewis niet tot het naarstig bijwonen der openbare Godsdienstoefeningen kan worden opgewekt. - Het was misschien niet overtollig, dit hier nog eens te herinneren. - Doch wij hebben thans geen' redenaar, maar een boek, voor ons. Wij behoeven niet te hooren; wij kunnen lezen. In zoo verre vallen eenige onzer bedenkingen hier weg. Wien nu onderwerp of stijl te hoog is, laat het boek liggen: wie in een of ander geene zwarigheid vindt, vat het op, en zal er, over het geheel, eene zeer belangrijke en gevallige lectuur in vinden. - Ziet hier nader de tegenwerping, welke de Heer chalmers bestrijdt. - De hedendaagsche Starrekunde opent ons, ten aanzien der uitgebreidheid van het heelal, een tooneel, hetwelk alles, waarvan wij ons een begrip kunnen maken, oneindig overtreft, en waarbij onze aardbol, hoe veel beteekenend hij ons ook schijne, als ware het in het niet verdwijnt. Zij leert ons, dat die aardbol slechts ééne, en geenszins de aanzienlijkste is van ettelijke planeten en een tot hier toe onberekenbaar getal van kometen, welke allen om onze zon wentelen, en met haar ons zonnestel uitmaken; - dat die zon slechts ééne is van die ontelbare menigte van vaste starren, welke wij aan een' helderen hemel zien schitteren, en die, even als zij, slechts het middelpunt uitmaken van even vele zonnestelsels, die evenzeer hunne
planeten en kometen hebben, welke om elke derzelve omgieren; - dat al die, met het bloote oog zigtbare, vaste starren naauwelijks noemenswaardig zijn bij dat verbijsterend

{==548==} {>>pagina-aanduiding<<}
heir van met zulk een oog onzigtbare, hetwelk zich door onze verrekijkers of teloskopen ontdekt; en dat er alle reden is, om te onderstellen, dat ook dat heir nog in geene vergelijking kan komen met dat, hetwelk zich, in weêrwil van onze verrekijkers en teloskopen, nog aan ons oog onttrekt; - dat, gelijk de ruimte oneindig is, en wij, in dezelve, overal vaste starren, of zonnen, en zonnestelsels, aan het onze gelijk, kunnen denken, de hoogste vlugt zelfs van onze verbeelding niet in staat is, zich eenig bepaald begrip van de grenzenlooze uitgebreidheid van Gods scheppingsrijk te maken; en dat, daar nu niet slechts de rede, maar ook de overeenkomst, welke wij, in de ons best bekende planeten van ons zonnestel, met onzen aardbol opmerken, ons gebieden aan te nemen, dat al die myriaden van planeten en kometen, die, in het geheelal, om al de millioenen van vaste starren, of zonnen, door het mateloos ruim zwieren, evenzeer, als onze aardbol, woonsteden zijn van redemagtige zoowel, als redelooze, voor geluk en ongeluk vatbare schepselen, het eene dwaasheid is te gelooven, hetgene de Openbaring ons leert, dat de redelijke bewoners van deze aarde, van dit ondeel der schepping, zoo bijzonder zouden deelen in de oplettendheid des oneindigen Scheppers, dat Hij, alleen om hun geluk te bewerken, zijnen eeniggeboren' Zoon, uit de gewesten der heerlijkheid, tot hen gezonden zou hebben, om hun, nietigen aardwormen, gelijk te worden, als zoodanig onder hen te wonen, te lijden en te sterven. - Deze is dan de tegenwerping, welke de Heer chalmers hier wederleggen wil.
Allerkrachtigst stelt hij zelf die tegenwerping voor, in de eerste Leerrede, getiteld Schets der hedendaagsche Starrekunde, over psalm VIII:4, 5. Als ik uwen hemel aanzie, enz., wat is de mensch, dat Gij zijns gedenkt? enz., waarin hij de kleinheid en geringheid der aarde, in vergelijking van de onbesefbare grootte van het heelal, op de treffendste wijze in het licht stelt.

{==549==} {>>pagina-aanduiding<<}

Hij vangt de wederlegging derzelve aan in de tweede Leerrede, die tot opschrift draagt: de zedigheid der echte kennis. Zij heeft tot tekst I corinth. VIII:2. Zoo iemand meent iets te weten, die heeft nog niets gekend, gelijk men behoort te kennen. Die Leerrede behelst newtons lof, als die alles aannam, wat blijkbaarheid bezat, alles verwierp, wat die miste. Hieruit wordt afgeleid, dat het een der grondregelen van ware wijsbegeerte is, nooit terug te beven voor eene leer, die de blijkbaarheid voor zich heeft, nooit eene leer aan te nemen, welke daarvan verstoken is. Bij de eerste heeft een echt wijsgeer volkomen zelfvertrouwen; bij de laatste is hij zedig en huiverig, om iets te beslissen. Geheel anders velen, die zich, in onzen tijd, wijsgeeren heeten, - die ook, waar hun blijkbaarheid ontbreekt, stellige uitspraken doen. Dat deed newton nooit. De tegenwoordige wijsgeeren nu, die uit de uitgebreidheid van het heelal besluiten, dat God op onze geringe aarde niet zoo veel oplettendheid kan vestigen, als uit de onderstelling der waarheid van het Christendom zou volgen, treden buiten newtons spoor. Zij nemen aan, dat het Christendom alleen ten behoeve van ons menschen dient, waarvoor zij niet de minste blijkbaarheid hebben, en besluiten daaruit tot deszelfs valschheid. Dit is buitensporig. Wie zegt ons, dat de zonde niet tot andere werelden is doorgedrongen? Kunnen ook hare bewoners zich de gemeenschap met God niet onwaardig hebben gemaakt? Kan God ook aan deze geene onmiddellijke Gezanten hebben gezonden, en hun het woord der verzoening hebben laten verkondigen? Kan aan jezus niet het bestuur over vele zondige werelden zijn opgedragen? Dit alles loochent de verwaandheid des ongeloofs zonder eenige blijkbaarheid, en verwerpt de leer des Bijbels,
die op blijkbaarheid rust, om eene andere aan te nemen, waarvoor niets, dan verbeelding, hun instaat, lijnregt strijdig met newton, die aan den Bijbel vasthield. Trouwens deze is de kracht van zijn beginsel, dat tot be-
{==550==} {>>pagina-aanduiding<<}
strijding van alle ongeloof kan dienen, en ons, als kinderen, bij het onderwijs des Bijbels doet nederzitten.
De tekst der derde Leerrede, over de uitgebreidheid der Goddelijke genade, is psalm CXIII:5, 6. Wie is gelijk de Heer onze God, die zeer hoog woont, die zeer laag nederziet, in den hemel en op de aarde? Hierin wordt voornamelijk opgemerkt, dat de bestredene tegenwerping God berooft van de eigenschap van op alles tegelijk, op het kleine zoowel, als op het groote, oplettend te zijn. Die eigenschap komt Hem onbetwistbaar toe: want met dezelve is Hij oneindig grooter, dan Hij zonder dezelve zijn zou; en het volkomenste moet Hem ontegensprekelijk worden toegekend. De tegenwerping loochent dit. Zij bouwt op de onderstelling, dat, daar God voor zoo vele millioenen werelden te zorgen heeft, zijne zorg voor elke derzelve met volledig zijn kan. Zij schrijft Hem dus zwakheid toe. Maar zij wordt beschaamd door de ondervinding van elken mensch, die, hoe vele millioenen menschen er ook bestaan, toch Gods vaderzorg voor zich in het bijzonder overal gewaar wordt. Zij wordt beschaamd door onze opmerking van volledigheid in de zorg voor het algemeen wereldbestuur, waarin nergens gaping of gebrek, nergens verwaarloozing van eenig groot of klein gewrocht van Gods almagt bespeurd wordt. Zij wordt beschaamd door de beschouwing van die onzigtbare voorwerpen, welke wij niet dan door het mikroskoop kennen, hetwelk ons, in elk stofdeeltje, in elken waterdrop, eene wereld doet zien, bevolkt door tallooze schepselen, die allen, hoe klein, schepselen des Almagtigen zijn, die, gelijk Hij zich verwaardigd heeft ze in het aanzijn te roepen, het niet beneden zich kan achten ze te verzorgen. Die derhalve met het teloskoop zoo veel ophebben, behoorden het mikroskoop niet te vergeten, hunne ziel niet zoo geheel te laten innemen door de denkbeelden van het groote, dat zij voor die van het kleine onvatbaar wordt, en te erkennen, dat
hetgene de Openbaring ons verzekert, wegens het be-
{==551==} {>>pagina-aanduiding<<}
lang, hetwelk God gesteld heeft, en aanhoudend blijft stellen, in het geluk der bewoneren van ééne zijner tallooze werelden, slechts overeenkomt met die belangstelling en zorg, met welke wij overal zien, dat Hij ten aanzien van al zijne schepselen steeds werkzaam is.
Na op deze wijze de tegenwerping bestreden te hebben, op de onderstelling zelve, dat de leer der verzoening zich niet verder uitstrekt, dan tot deze aarde, gaat de Heer chalmers, in de vierde Leerrede, verder, en handelt over de kennis aan 's menschen zedelijke lotgevallen in afgelegene plaatsen der schepping, waarbij hij ten tekst heeft genomen I petr. I:12. In welke dingen de Engelen begeerig zijn in te zien. Hier wordt beweerd, 1. dat de Bijbel ons met zekerheid leert, dat de verlossing van ons geslacht in andere afgelegene oorden der schepping bekend is, en 2. dat hij ook eenige aanleiding geeft tot het vermoeden, dat ook de werking der verzoening zich buiten de grenzen van onzen wereldbol uitstrekt. Wij kunnen hier het beloop van des Redenaars betoog niet breed opgeven. Na aangemerkt te hebben, dat, omdat wij niet veel weten van de zedelijke en Godsdienstige gesteldheid der bewoneren van andere planeten, niet volgt, dat derzelver bewoners ook weinig van ons zouden weten, en dat er in de verlossing zelve iets is, bij uitstek geschikt, om het oog van een verbaasd heelal tot zich te trekken, redekavelt hij vervolgens uit de Heilige Schrift, en inzonderheid uit den tekst, uit ephes. I:10. III:9, 10. philipp. II:10. coloss. I:20. openb. V:11-13.
Nu volgt de vijfde Leerrede, over het medegevoel voor den mensch in afgelegene gewesten der schepping, volgens luc. XV:7. Ik zeg u, dat er blijdschap zal zijn in den hemel, enz. Hoe veel verschilt dit van de ongevoeligheid des trotschen wijsgeerigen ongeloovigen, die, met somberen verachtenden blik, op de aarde ziet, als de oplettendheid des hemels onwaardig! Aan welke gezindheid geeft het menschelijk hart de voorkeur? - Over algemeene menschenliefde. - Lof van howard,

{==552==} {>>pagina-aanduiding<<}
wilberforce, clarkson, carey. Indien menschen zoo uitstekend konden zijn in het beoefenen dezer deugd, hoe moet zij dan in de bewoners des hemels niet schitteren!
Over den twist om invloed over den mensch onder de hoogere rangen der Geesten wordt nu, in eene zesde Leerrede, die tot tekst heeft coloss. II:15. De overheden en magten uitgetogen hebbende, heeft hij - over hen getriomfeerd, gehandeld. Hierin wordt de Heiland voorgesteld als in strijd met den boozen Geest, waardoor het menschdom van de gehoorzaamheid aan God is afgetrokken, en onder den invloed gebragt van den God dezer eeuwe. Dit is een strijdperk, dat al de belangstelling en veerkracht van het heelal bezig houdt, - en hier geldt het de oppermagt van God, en moet ontwikkeld worden, op welke wijze Hij zijne vijanden beschaamt en straft. Dit was iets meer, dan zelfs het lot van de bevolking der aarde, en moest de vraag beslissen, wie haar regeren zou, de eeuwige Monarch der schepping, de heilige Vorst des lichts en des levens, of het Hoofd eens grooten, wijdverspreiden opstands, enz.; en dit verklaart ons op nieuws, waarom, ter behoudenis van deze ééne afzonderlijke wereld, zoo vele zorgen besteed zijn, en zoo veel kracht schijnbaar verspild is, enz.
De laatste Leerrede, over ezech. XXXIII:32. Gij zijt hun als een lied der minne enz., handelt over den geringen invloed van smaak en voorbijgaand gevoel in zaken van Godsdienst; doch deze staat juist niet in zulk een naauw verband met het voorname betoog des Schrijvers, en wij zullen daarom, zonder deszelfs inhoud op te geven, dit breed verslag eindigen met te zeggen, dat ons de drie eerste Leerredenen verreweg het best bevallen hebben, en dat het daarin geredekavelde, hoezeer wij op dat der derde nog wel wat zouden hebben aan te merken, ons veel meer afdoend is voorgekomen, dan veel van het in de volgenden beweerde, schoon er veel waars en schoons in voorkomt. - De Schrijver is

{==553==} {>>pagina-aanduiding<<}
hier en daar scherp genoeg, en sommige zijner uitdrukkingen, in de eerste Leerrede, zijn beneden de grootte van het onderwerp; bij voorbeeld op bl. 9, waar hij zegt, dat eenige der starren veel grooter zijn, dan de bol, dien wij betreden. Hij had mogen zeggen, en heeft het elders gezegd, millioenen malen grooter. Zoo ook op bl. 15, waar wij lezen, dat de zon licht en warmte schenkt aan eene ruimte, vele honderd, ja duizend malen grooter, dan die onzer aarde; daar hij zelf, op bl. 8, reeds gemeld had, dat het ligchaam zelf der zon veel duizendmalen grooter, dan de aarde, is. En nog eens, op bl. 31, heet het: ‘Het heelal zou in luister en verscheidenheid, door de vernieling onzer planeet, even weinig verliezen, als het groen en de pracht van een woud, door het vallen van één blad.’ Dit is, op zich zelf, stout en grootsch; maar het is het niet meer, nadat, op bl. 29 en 30, reeds gezegd was: ‘Al verdween ook de geheele zigtbare schepping, zij zou eene ledige plek achterlaten; maar wat zou die zijn voor den oneindigen Geest, die het geheele stelsel der natuur in zich kan opnemen? Een klein onbezet puntje in de oneindige ruimte. - Het zou niets meer zijn, dan of wij van een prachtig gebouw met de hand een klein stuksken afbrokkelden. Het zou, uit het heelal van God, niets van deszelfs grootheid en majesteit wegnemen.’ - Wie eens het meerdere gezegd heeft, moet daarna het mindere niet zeggen: want het wordt dan zwak, hoe sterk het zijn moge op zich zelf.
Achter het boek is een Aanhangsel gevoegd van dertig bladzijden, behelzende eene lijst van Bijbelplaatsen, die tot staving en opheldering der voornaamste zaken zullen dienen; doch wij moeten openhartig bekennen, van een aantal derzelve niet te zien, tot welke bijzonderheden in het boek zelf zij kunnen betrokken worden.



{==554==} {>>pagina-aanduiding<<}

Raadgever voor den Burger en Landman; bevattende een aantal voorschriften, op de ondervinding gegrond, zoo voor het huishoudelijk gebruik in het algemeen, als ook voor kunsten, handwerken en landbouw in het bijzonder. Door S.F. Hermbstädt, Koninklijk Pruissisch Geheimraad, enz. Naar den tweeden druk uit het Hoogduitsch vertaald. Te Groningen, bij J. Römelingh. 1818. In gr. 8vo. 178 Bl. f 1-10-:

Een zeer nuttig werkje, welks strekking genoegzaam uit den titel blijkt. Wij hebben er niets bij te zeggen, dan dat de voorschriften, over het geheel, op natuuren scheikundige gronden steunen, welke echter niet worden opgegeven. Men moet dus hier geene wetenschappelijke beschouwingen of redengevingen, maar slechts praktische regels verwachten. Het is niet alleen ingerigt voor het huishoudelijk gebruik, maar ook voor zulke, die zich, door het bereiden of zuiveren van sommige kunstvoortbrengselen, geheel of gedeeltelijk een bestaan willen verschaffen. De vertaling is met veel zorg behandeld, en de aanmerkingen des Vertalers zijn ook zeer doelmatig, strekkende ter opheldering en nadere bepaling van de gezegden des Schrijvers, ook wel eens ter toetsing van de waarde zijner voorschriften. Zoo toont de Vertaler b.v. zeer duidelijk aan, dat het vervaardigen van stroop uit aardappelstijfsel, bij ons, geen doel zoude treffen; en daarin zal elk Lezer het met hem eens zijn. Het komt ons echter, juist daarom, wat vreemd voor, dit ondoelmatig voorschrift met eene plaat te zien opgehelderd, welke het werkje, onnoodigerwijze, duurder maakt.






{==555==} {>>pagina-aanduiding<<}

Nederlandsche Bezittingen in Azië, Amerika en Afrika, in derzelver toestand en aangelegenheid voor dit Rijk, wijsgeerig, staatshuishoudkundig en geographisch beschouwd. Door J. van den Bosch. II Deelen.

(Vervolg en slot van bl. 342.)
Het tweede hoofdgedeelte dezes kostbaren werks, waartoe wij thans overgaan, is eene minder algemeene, meer tot bijzonderheden afdalende beschrijving der onderscheidene bezittingen van den Staat in de drie uitheemsche werelddeelen. Java bekleedt natuurlijk den eersten rang. Veel was reeds in het eerste Deel daarvan gezegd; thans leeren wij de verdeeling kennen in het westelijk gedeelte (Bantam, Jakatra en Cheribon), het midden (de noordoostkust, en de Keizers en Sultanslanden), en den oosthoek, benevens het eiland Madura. Dit alles wordt kortelijk, doch genoegzaam, beschreven. Het westelijk gedeelte, welks hoofdplaats Batavia is, behoort thans, sedert de verovering van Bantam door daendels, genoegzaam geheel aan ons Rijk; en van het middelgedeelte bezitten wij ook reeds sedert lang de noordoostkust, met de gewigtige stad Samarang (30,000 inwoners). De landen van den Keizer en Sultan (welke laatste zich in 1755 van den Keizer of Mataram heeft onafhankelijk gemaakt) zijn in 1811, door eenen ongelukkigen oorlog dier Vorsten met de Nederlandsche en Britsche Regeringen, aanmerkelijk ingekrompen, de Sultan gevankelijk naar Poulo-Pinang gebragt, en, volgens de Europesche Staatkunde in het Oosten: Divide et impera! door de Engelschen nog een derde Vorst over de Javaansche hooge landen aangesteld. In de hoofdstad des Sultans, Djodjokarta, vindt men strijdbare vrouwen, even als bij de Negerkoningen. Het gebied der twee Vorsten bedraagt thans 1,600,000 zielen. - De oosthoek, die mede onzen Staat

{==556==} {>>pagina-aanduiding<<}
toebehoort, heeft de aanzienlijke stad en haven van Sourabaya, tegenover het eiland Madura, tusschen twee Vorsten en onze Regering verdeeld. - Het eiland Sumatra is tusschen de Nederlandsche en Engelsche Regeringen en eenige inlandsche Vorsten verdeeld, tot welke laatste wel hoofdzakelijk de Sultans van Atjien (Achem) en van Palembang behooren: schoon deze aan de Nederlandsche Regering onderhoorig is, weet men echter, dat hij thans, door de kunstgrepen van raffles, die onze Natie zeer haat, zijne onafhankelijkheid tracht te bewaren, die de Engelschen hem verkocht hebben tegen Banca, hetwelk zij ons voor Cochin hebben afgestaan. Daar wij nu onze oude regten op Palembang laten gelden, die ons bij het Vredesverdrag met Engeland zijn gelaten, weigert raffles ons de teruggave van Padang, aan de westkust. Hierbezitten de Engelschen nog Benkoelen, gelijk de Nederlanders aan de oostzijde de Lamponsche Provinciën, tegenover Java. Aan den overkant van Sumatra op den vasten wal bezitten wij Malacca, door den handel van het naburige Engelsche eiland Poulo-Pinang diep vervallen. Borneo, grootendeels onbekend, bijna geheel wild, heeft eigene Vorsten, waarvan die van Banjermassing in 1747 met onze O.I. Compagnie een voor haar voordeelig handels verdrag heeft gesloten. De strijdbare inwoners van Celebes toonen een' meer onafhankelijken, republikeinschen geest, dan de meeste tot hier toe beschouwde eilanders, en tevens, hetgene
opmerkelijk is, meer arbeidzaamheid en nijverheid. Hier kan dus de dwang-kultuur niet, gelijk op Java, worden ingevoerd. Doch deze geestgesteldheid bepaalt zich tot het zuidwesten: het noordoosten is slaassch aan den Koning van Ternate onderworpen. Er wordt hier veel handel door Chinezen gedreven. Macassar, weleer het voornaamste Rijk, is thans een der zwakste: het magtigste is Bony. Sedert 1667 hebben wij eene zekere suprematie, of oppertoezigt, over dit eiland, met genot van alleenhandel. Ook het groote eiland Timor is gedeeltelijk eene

{==557==} {>>pagina-aanduiding<<}
Nederlandsche, gedeeltelijk eene Portugesche bezitting, gedeeltelijk het erve van inlandsche Vorsten. Op de tusschen Java en Timor gelegene eilanden, Baly, Lombock, Sumbauwa, Floris (Ende) en Sandelhout eiland, bezat de O.I. Maatschappij regten, die thans op ons Koningrijk zijn overgegaan. Baly heeft eene goede en werkzame bevolking; Lombock een' hoogen berg (7880 voet boven de zee), en bij de inwoners vele zeden der Hindoes, zoo als het levend verbranden der weduwen, enz. (Over het algemeen vindt men op deze eilanden, vooral op Java, zeer vele sporen van gemeenschap met Hindostan, zoowel door taal als ouden Godsdienst en gebruiken; en de talen dier eilanders zijn, behalve uit de oorspronkelijke tongvallen van elken wilden stam, en de algemeene eilandstaal van zuidoostelijk Azië door marsden ontdekt), ook grootendeels uit het Sanskritsch zamengesteld. Het Arabisch is slechts de taal van den Godsdienst, en heeft anders weinig invloed gehad.) Sumbauwa geeft sappanhout en paarden; Floris, of Ende, wilde kaneel. Tot de landvoogdij van Amboina (al het vorige werd onder Java gerekend) behooren de eilanden Amboina zelve, zoo rijk aan kruidnagelen (de éénige, waar die teelt gewettigd is), aan sago, het merg van een' boom, dat men tot voedsel gebruikt, en aan ananassen, doch arm door werkeloosheid; Boera, het groote Ceram, en vele kleinere. De inwoners zijn gedeeltelijk van den Maleischen volksstam, gedeeltelijk naakte, wilde en moordzieke
Alfourezen. Ten zuidoosten der Amboinsche ligt de veel kleinere groep der Banda-eilanden, waar de muskaatboom noten en foelie geeft; overal elders wordt die boom uitgeroeid. Behalve de specerijen, worden de inkomsten zeer verre door de uitgaven overtroffen (2,165. 10 - tegen 129,643. 10). De landvoogdij van Ternate is, hoewel dit eiland eenen afzonderlijken, te voren zeer magtigen Koning heeft, die weleer 80,000 man op de been kon brengen, cijnsbaar aan de Nederlanders. Zij brengt genoegzame levensmiddelen voor haar eigen onderhoud

{==558==} {>>pagina-aanduiding<<}
voort, die in de beide andere landvoogdijen van Java moeten aangebragt worden. Ternate, Tidor, Gilolo, rijk aan broodvrucht, Sangir, waar veel kokosnoten groeijen, zijn de voornaamste eilanden. In de verste onzer bezittingen naar het oosten vindt men het negergeslacht, de Papoes. De geheele bevolking onzer bezittingen in Azië kan op 10,000 Blanken, 8 millioenen inboorlingen en 10,000 slaven geschat worden. Hierop volgt een aanhangsel, omtrent de beschrevene eilanden, uit de Géographie universelle van malte-brun overgenomen, zeer fraai geschreven, doch, zoo het schijnt, wel eens, zonder onderzoek, vreemde en romaneske bijzonderheden, vooral uit oude reizigers, ontleenende.
De tweede afdeeling bevat de Westindische Volkplantingen. Ook hier volgt de Schrijver malte-brun van nabij, wien hij bijzonder veel gezag schijnt toe te kennen. Doch wij kunnen geenszins met denzelven overeenstemmen, wanneer hij zegt, dat Amerika, even als Europa en Azië, zijn eigen oorspronkelijk menschenras schijnt te bezitten. Wat zijn dit? Autochthonen, uit de aarde gegroeid? En waar is het bewijs, dat Amerika met het groote vaste land van Europa is verbonden geweest? Als eene gissing kan men van de verzonkene Atlantis spreken; maar men mag het niet zoo stellig als bewezene daadzaak aannemen. Indien Amerika, boven en behalve zijne eigene oorspronkelijke bewoners, nog uit alle drie werelddeelen talrijke volkplantingen had bekomen, zou het, tijdens de ontdekking in 1492, niet zoo slecht bevolkt geweest zijn. - Na eenige verdere aanmerkingen over de inwoners van dit groote vaste land, gaat onze Schrijver tot de Nederlandsche bezittingen aldaar en op de eilanden over. De eerste bestaan thans alleen in Suriname: op Demerary, Essequebo en Berbice hebben wij slechts eenige voorregten in den handel bedongen. De luchtstreek is, sedert de bedijking en droogmaking van de meeste landstreken, niet meer zoo ongezond als eertijds. De grond is in de

{==559==} {>>pagina-aanduiding<<}
eerstgemelde plantaadje bij uitstek vruchtbaar. (Nadat de gronden langs de rivier grootelijks uitgeput zijn, begint men die langs een' anderen kant, en wel, zoo wij meenen, langs de zeekust, te bebouwen.) De afschaffing van den Slavenhandel schijnt echter onzen Schrijver toe, een hinderpaal van belang voor de bebouwing te zijn. Suiker, koffij, kakao en katoen zijn de stapelgoederen; veel minder is de opbrengst van indigo, letterhout, was, verwhout, copalsche gom, en den bast van Simamba. Oudtijds behoorde deze Volkplanting aan de Engelschen, doch werd door de onzen in 1666 veroverd, en bleef aan ons bij den Bredaschen Vrede, (in ruiling tegen Nieuw-Nederland.) Vele onaangename lotgevallen onderging de Volkplanting naderhand, vooral door de lastige oorlogen met de ontvlugte Negers (Marrons), ten gevolge van den vijandelijken inval der Franschen in 1712. Ook deed schaarschheid aan geld tot beleeningen de toevlugt nemen, die thans tot 60 millioenen gerezen zijn. Onze Schrijver is het gansch niet eens met den Heer bouchenröder, die de beleeningen op de plantaadjen hoogelijk verheft, daarin eene magtige bijdrage vindt tot den bloei en de welvaart der Koloniën, ja dit beleeningstelsel zelfs de fijnste uitvinding noemt, die de Hollanders in den handel hebben gehad, en alle middelen, in andere landen beproefd, in werking overtreffende. (Verhand. over den Handel en Scheepvaart op de Koloniën, bl. 23-25, 26.) Daarentegen zegt de Heer van den bosch, bl. 201, dat deze geldleeningen geene geëvenredigde uitbreiding van den landbouw hebben ten gevolge gehad, maar de weelde in de Kolonie tot eene verbazende hoogte opgevoerd, waardoor
vele planters hunne plantaadjen hebben zien verkoopen. Wij achten ons niet bevoegd, dit geschil te beslissen; dit is echter zeker, dat, zonder die beleeningen, de drie Koloniën Demerary, Essequebo en Berbice thans voor ons genoegzaam geheel weg zouden zijn, en al haren overvloed in den onverzadelijken schoot onzer overzeesche naburen storten. Twee

{==560==} {>>pagina-aanduiding<<}
groote gebeurtenissen hadden op Nederlandsch Guyana sedert 1795 eenen beslissenden, doch tegenstrijdigen invloed: de omwenteling in het Vaderland, die den Oorlog met Engeland ten gevolge had, waaruit de handelsstremming der Koloniën met het Moederland ontstond, en dus de welvaart zeer deed verachteren; en de duurte der voortbrengselen, door de vernieling van het bloeijende St. Domingo veroorzaakt. Beide wogen elkander tamelijk op. De eerste bezetting door de Engelschen in 1799 deed zelfs eene zeer gunstige werking op de welvaart van Suriname, daar nu het vertier verzekerd was. Dat de tweede bezetting (sedert 1804 tot 1814) min voordeelig geweest is, moet men, volgens onzen Schrijver, aan het Continentaal Systema, en de afschaffing des Slavenhandels, toeschrijven. Van Mei 1804-1805 werden 21,308 okshoofden suiker, 6,602,028 ℔ koffij, en 9,918 balen katoen, en in hetzelfde tijdsbestek, 1812-1813, slechts 13,984 okshoofden suiker, 4,361,070 ℔ koffij, en 4,239 balen katoen uitgevoerd. Het getal der schepen, zoo naar Engeland en elders, uit Suriname vertrokken, bedroeg in eerstgemelde tijdsbestek 236, in het tweede slechts 94. Schoon nu wel de eerste dier oorzaken, het Continentale Stelsel, (hoezeer de handel nog vreesselijk gedrukt blijft) weg is, bestaat echter de tweede, de afschaffing des Slavenhandels, nog in volle kracht. Hiertegen slaat onze Schrijver zelf eenige behoedmiddelen voor, waarvan het natuurlijkste, en zekerlijk het werkzaamste, in eene verzachting van het lot des Negers bestaat, die hem den arbeid minder tot eene plaag, en hem zelven door uitputting tot de voortteling niet ongeschikt make: deze middelen vereischen echter de uiterste omzigtigheid, om de Negers niet te zeer met hunne krachten bekend te maken, en tot eenen opstand aan te zetten, die de
tooneelen van St. Domingo kon vernieuwen. Wij voor ons gelooven, dat juist door zachtheid in de behandeling (niet door onvoorzigtige vrijlating) deze tooneelen best zullen worden voorkomen. Hoogstbelangrijk is nog altijd eene

{==561==} {>>pagina-aanduiding<<}
Volkplanting voor ons, die jaarlijks voor ruim 9 millioenen aan produkten, en den handel (indien deze opgave in de derde tabèl achter het werk niet overdreven is) eene jaarlijksche winst van ruim 10 millioenen oplevert, (met de opbrengst der gehypothekeerde en eigene plantaadjen in de drie andere Guyaansche Volkplantingen) hetwelk dus, volgens dezelfde tabèl, de winst van den handel naar de Oostindische bezittingen bijkans voor de helft overtreft (deze toch is slechts 5,378,028); iets, dat zekerlijk uit den minderen afstand van Suriname, de mindere assurantie daaruit ontstaan, en de mogelijkheid van herhaalde reizen in één jaar moet worden verklaard; hoewel wij niet ontveinzen, dat dit resultaat ons bevreemdt. De Engelschen, in Guyana gevestigd, (en grootstendeels uit de bijkans uitgeputte Westindische eilanden verhuisd) zouden nog wel vijfmaal meer uit onze voormalige Koloniën trekken. - Op de gemelde belangrijke bijzonderheden volgt weder een algemeen overzigt van Guyana, uit malte-brun vertaald, hetwelk zeer aangenaam leest.
De mindere bezittingen zijn Curaçao (door onzen Schrijver Kurakao genoemd) met 2,781 Blanken, 2,850 lieden van de kleur, en 7,208 Negers bevolkt; een dor en rotsig eiland, hetwelk op verre na de kosten van bestuur niet opbrengt, en bijkans niet dan door den smokkelhandel met den tegenoverliggenden (eertijds Spaanschen) vasten wal kan bestaan; welke handel thans, zoowel door den Oorlog tusschen de Vaderlanders en Spanjaarden, als door de mededinging der Engelschen en Amerikanen, genoegzaam in duigen ligt. Nog kleiner zijn de eilanden St. Eustatius, Saba en St. Martin, het eerste slechts uit twee, door eene landtong vereenigde, bergen bestaande, en met 1620 menschen (waaronder 1200 Negers) in het geheel bevolkt, het tweede niet meer dan eene kleine rots, het derde mede zeer steenachtig en voor ruim de helft door Frankrijk bezeten. Ten slotte dezer berigten komt de Schrijver nog eens op het gewigtige vraagstuk terug:

{==562==} {>>pagina-aanduiding<<}
Vanwaar zullen, na de afschaffing van den Slavenhandel, de arbeiders in de Koloniën komen, in de onderstelling, dat het getal der slaven jaarlijks blijft afnemen? De Heer van den bosch helt over, hiertoe de straf der misdaden, aan de inboorlingen in de Oostindische bezittingen opgelegd, van kettingstraf, in deportatie naar en dwangarbeid in de Westindiën te veranderen. Hoe gewigtig ook de gronden zijn, hiervoor door den Schrijver te berde gebragt, huiveren wij echter op het denkbeeld, van een derde menschenras aan onze verslindende hebzucht in den vernielenden grond der Nieuwe Wereld op te offeren. Men weet, uit welke menschlievende gronden las casas de geheele vernietiging der oorspronkelijke Amerikanen trachtte voor te komen, door de aanrading van - het halen van Negers uit Afrika; en men kent de ijsselijke gevolgen. Zou de Heer van den bosch hier, met het beste hart, niet, even als las casas, kunnen dwalen? Hoe! zou het voordeel onzer Westindische bezittingen geenen invloed kunnen hebben op de vonnissen, in de Oostindiën uitgesproken? En zoo het dit hadde - welk eene nieuwe mijn ter ontginning ware er dan voor den Slavenhandelaar niet in den oostelijken Archipel geopend! Wij doen echter volkomen regt aan de bepalingen, door den Schrijver ter wering van misbruik gemaakt; maar hopen, dat die onnoodig zullen blijven, daar het ons toeschijnt, dat de bloei van Demerary en andere Engelsche Volkplantingen in de West een proefondervindelijk bewijs oplevert, dat betere behandeling der Negers genoegzaam is, om het gebrek daaraan voor te komen.
Het laatste gedeelte des werks bevat de beschrijving der Nederlandsche bezittingen op de kust van Guinea, (ook gedeeltelijk naar malte-brun, met deszelfs zeer oordeelkundige ontwikkeling der staatkundige voordeelen van de afschaffing des Slavenhandels.) Het getal der Nederlandsche kantoren (zonder eenig grondgebied) op die kust is 15, en dus meer dan van eenige

{==563==} {>>pagina-aanduiding<<}
Natie: de Engelschen zelve hebben niet meer dan 14. Echter zijn de meesten, na de afschaffing van den Slavenhandel, vernield of verlaten; want Slaven was het voornaamste, hetgene men hier kwam halen, hoewel het land de Goudkust heet, en ook in bosman's tijd werkelijk 23 tonnen gouds opleverde. Maar thans heeft de heillooze menschendieverij, door Slavenhalers veroorzaakt, en de Oorlogen der kleine Koningen, om Slaven te winnen, het land bijna geheel ontvolkt. Het zal te bezien staan, of de proeven van Kolonizatie op deze vruchtbare kust, door onze Regering genomen, na den dood van den harden, maar ondernemenden daendels, van eenige uitwerking zullen zijn.
Ziet daar den hoofdinhoud van dit belangrijk werk aan onze Lezers medegedeeld. Allen, die gewigt stellen in den toestand onzer overzeesche bezittingen, zullen in dit boek zeer vele belangrijke bescheiden vinden. Enkele feilen, b.v. het thans zoo zeer veld winnende Ultra-Siegenbeekiaansche gebruik der k en w, zoo als konquest, (waarom dan maar niet liever konkwest, gelijk rekwest enz.?) de schrijf- of drukfout Noordwesten voor Noordoosten op bl. 219, en 1441-1445 in plaats van 1541-1545 op bl. 224, verdienen naauwelijks melding.






Mijne Lotgevallen in mijne Gevangenschap bij de Japanners, enz. Door W. Golownin, IIde of laatste Deel. Te Dordrecht, bij Blussé en van Braam. 1818. In gr. 8vo. 372 Bl. f 3-12-:

Aan het slot des eersten Deels van dit belangrijk werk vonden wij golownin en zijne medegevangenen bezig met het smeden van ontwerpen ter ontkoming uit hunnen gevangen' staat. Dit tweede Deel begint (in het zesde Hoofdstuk) met de aanvankelijke uitvoering dezer ontwerpen, en met de, in alle bijzonderheden

{==564==} {>>pagina-aanduiding<<}
gaande, vermelding van de toebereidselen tot, en beredeneringen van dezelve. - Nadat de gevangenen hunnen kerker (echter niet zeer gelukkig, want de Heer golownin bezeerde zich op eene wijze, die hem naderhand op de vlugt zeer hinderde) ontkomen waren, volgen wij hen in het zevende Hoofdstuk op hunne vlugt, waarop wij hen met de grootste moeijelijkheden en gevaren worstelen, en aan het einde van welk Hoofdstuk wij hen in de gevangenis teruggebragt zien. Nu beginnen wederom, in het achtste Hoofdstuk, de verhooren, in gelijken smaak als in het eerste Deel. De Heer moor, ondertusschen, een der medegevangenen, was zijnen vrienden ontrouw geworden, had ook geen deel aan de ontvlugting genomen, maar werkte hen nu in alle opzigten tegen. Dewijl uit de verhooren gebleken was, dat de gevangenen, enkel om hunne vrijheid te bekomen, hadden willen ontvlugten, maar niet om den Japanneren nadeel te doen, zoo werd de toestand van gene merkelijk verbeterd, en zij niet wederom in de gevangenis teruggebragt, maar in de woning, die hun reeds te voren was gegeven. In deze nemen zij hunnen intrek met het negende Hoofdstuk, in hetwelk ook de terugkomst van de Diana wordt gemeld, waarop golownin Kapitein was, toen hij door de Japanners gevangen genomen werd. De Heer rikord kommandeerde haar voor het tegenwoordige. De Russische regering was in het geheel niet voornemens om geweldige maatregelen te nemen, maar wenschte alleen door vriendelijke middelen de Japanners van hunnen misstap te overtuigen. De weifelende toestand der gevangenen, en het heen en weder vragen, duurt voort; terwijl ook de Heer moor volhoudt met zijn verraderlijk gedrag. Het tiende Hoofdstuk meldt veel van hem, en geeft zijn voornemen te kennen, om geloof en vaderland af te zweren. Hij vervalt tot zwaarmoedige krankzinnigheid, waarin hij
herhaaldelijk poogt zich het leven te benemen. De gevangenen zenden een klein briefje, waarin met weinige woorden gemeld werd, dat zij nog

{==565==} {>>pagina-aanduiding<<}
leefden, en hetgene eerst ter goedkeuring naar de Hoofdstad had moeten gezonden worden, naar de Diana, en ontvangen berigten aangaande de staatkundige gebeurtenissen in Europa, (de nederlaag van buonaparte in Rusland) welke zij ongeloofelijk vinden. Op het einde van die Hoofdstuk wordt den gevangenen hunne aanstaande loslating aangekondigd, en in het elfde zien wij hen op de Diana aankomen. Daar de Schrijver in zijn geheele verhaal zeer in bijzonderheden gaat, heeft hij nog zoo veel te melden, dat hij er nog een twaalfde Hoofdstuk meent te moeten bijvoegen. - Het werk wordt besloten met een verhaal van Kapitein rikord, inhoudende het gebeurde sedert de gevangenneming van golownin.
Ook dit tweede Deel is niet minder dan het eerste belangrijk, juist in de bijzonderheden, waardoor men tot eene vrij naauwkeurige kennis van de zeden en denkwijze der Japanneren komt, ja naauwkeuriger welligt, dan men tot dus verre in de gelegenheid geweest is te verkrijgen. De gebrekkige en eenzijdige berigten, waarmede men zich heeft moeten behelpen, zijn daarom ook oorzaak geweest der verkeerde beoordeeling van een volk, hetwelk wij in dit werk, en in het tweede Deel nog meer dan in het eerste, achtenswaardige zijden zien vertoonen, die ons op nieuws bewijzen, wat de ondervinding, helaas! al te menigvuldig leert, dat de Heiden menigwerf den zoogenaamden Christen beschaamt. Ook de Japanners betuigden te weten, ‘dat er in elk land en in elken Godsdienst goede en slechte menschen zijn: de eerstgenoemde hadden, welk geloof zij ook mogten aanhangen, een onbetwistbaar regt op hunne liefde en hoogachting, welke zij hun ook gaarne en opregt bewezen; de laatstgenoemde haatten en verachtten zij. Dat echter het Christelijk geloof zoo streng door hunne wetten verboden was, dit had men aan de zware rampen te wijten, welke de Japanners in de binnenlandsche oorlogen, die, na het invoeren van dezen Godsdienst, ontstaan waren, hadden moeten lijden.’






{==566==} {>>pagina-aanduiding<<}

Gedenkschriften en Anekdotes, betrekkelijk het Hof van Napoleon Buonaparte. Uit het Fransch vertaald. Te Amsterdam, bij J.C. van Kesteren. 1818. In gr. 8vo. 176 Bl. f 1-8-:

Honderde geschriften zijn reeds vervaardigd en verspreid omtrent den Man, die zulk eene geduchte rol in Europa gespeeld heeft, waarvan het eene zich, boven het andere, oorspronkelijkheid en echtheid toeëigende, het eene al meer uitvoerig was dan het andere, en alle waanden, den Man zelven in zijn ware karakter te doen voorkomen; terwijl het, echter, bij nader onderzoek, bleek, dat het meestal een zamenvoegsel was van duizende trekken, van mond tot mond overgeleverd, zonder dat de Geschiedenis, als getrouwe mededeeling van gebeurde zaken, daarbij iets het minste gewonnen had. Dit heeft vooral plaats omtrent de zoogenoemde geheimen van het Fransche Hof te zijnen tijde, waarvan zoo ontzettend veel verdicht, vervalscht, opgesierd en verspreid is geworden, dat het gezamenlijk eenige boekdeelen zoude kunnen vullen. Geheel anders is het met het alhier aangekondigde werk gelegen. De Verzamelaar heeft het stellige oogmerk, om napoleon voor te stellen, zoodanig als hij zich in den kring zijns huisselijken levens vertoonde. En voor zoo ver wij uit berigten en vergelijkingen hebben kunnen opsporen, mag deze schets vrij naauwkeurig genoemd worden. Intusschen was het ons zeer aangenaam, te zien, dat de Vertaler, uit kieschheid, eenige vertellingen heeft achtergelaten, die of te algemeen bekend, of wel te onwaarschijnlijk, of te dweepachtig van aard, of ook in enkele uitdrukkingen te onzedelijk waren; waardoor nu het werk zich gaarne laat lezen door ieder, die den Man, in het voorgestelde opzigt, van nader bij wenscht te kennen.
Hetzelve begint met het jaar 1810, en dus met de echtscheiding der Keizerin josephine, waarvan de reden in kinderloosheid schijnt gezocht te moeten worden. Het levert een vrij goed overzigt van 's Keizers tweede huwelijk met maria louiza, met al de omstandigheden en den invloed, dien hetzelve op zijnen stand en staatzuchtige onder-
{==567==} {>>pagina-aanduiding<<}
nemingen gemaakt heeft, als de voortzetting van den oorlog, de verheffing zijner Broeders, de verovering van Holland, de vestiging van het Rijn-verbond, en eindelijk den togt naar Rusland, met deszelfs gevolgen, te midden der partijen, die te Parijs bestonden en werkten; want het zijn ook deze, die bij een naauwkeurig overzigt niet behooren vergeten te worden. Eindelijk komen alhier eenige Staatspersonen voor in hunne onderscheidene betrekkingen, waaronder de jonge Keizerin, die, ondanks alle pogingen daartoe, nimmer van haren Gemaal wilde gescheiden worden, des Keizers Broeders en Zusters, zijne voormalige Ambtgenooten cambacèrès en le erun, ook sieyes, en de Ministers talleyrand, savary, fouché, gaudin, chaptal, maret, cochon, dubois de crancé, bigot de préameneu, de segur, boulay de la meurthe en regnault de st. jean-d'angely, en ten laatste eenige Hofdames, Mevrouw de montesquiou, Opvoedster van den jongen napoleon, Mevr. soult, Mejuffer bourgoin en andere meer. Van de eerstgenoemde Dame lezen wij de volgende merkwaardige bijzonderheid. Haren kweekeling vroegtijdig Godvruchtige beginselen inboezemende, had zij denzelven gewend, 's morgens en 's avonds te bidden; doch, sedert de rampen des Franschen legers in Rusland, bij het gebed deze woorden gevoegd: ‘o Mijn God,
boezem Papa de neiging in, om, tot heil van Frankrijk en tot dat van ons allen, den vrede te sluiten!’ Napoleon bevond zich op zekeren avond in de appartementen van zijn' Zoon, op het uur, dat deze gewoon was te bidden. Mevrouw de montesquiou veranderde niets in het gebed, en de Keizer hoorde het kind de hier boven aangehaalde woorden opzeggen. Hij grimlachte, zonder deswege eenige aanmerking te maken. Zij herhaalde hare bekende gevoelens, en napoleon, haar met bedaardheid aanhoorende, verzekerde haar, vrede te zullen maken. - Nog eene andere bijzonderheid omtrent dezelfde Dame is deze, dat zij, op zekeren tijd, wanneer het kind op den grond lag en luid schreeuwde, zonder naar zijne Gouvernante te willen luisteren, alle vensters en luiken digtsloot. Het kind, hierover verbaasd, stond op, en vroeg haar, waarom zij zoodanig handelde? ‘Ik doe dit, (antwoordde zij) opdat men u niet hooren zou. Verbeeldt gij u, dat de Franschen zulk

{==568==} {>>pagina-aanduiding<<}
een' Prins zouden begeeren, wanneer zij wisten, dat gij zoo kwaadaardig waart?’ - ‘Denkt gij, (riep hij toen) dat men mij gehoord heeft? Dat zou mij spijten. Vergeef het mij, Maman quiou, (dus noemde hij haar;) ik zal het nooit weêr doen.’
Het werkje is in eenen onderhoudenden stijl geschreven, en beveelt zich door zijne groote eenvoudigheid, welke den schijn van waarheid vermeerdert.


Verhandelingen over de beste Leerwijze op de Latijnsche Scholen. Uitgegeven door de Hollandsche Maatschappij der Wetenschappen. Te Haarlem, bij de Wed. A. Loosjes, Pz. 1818. In gr. 8vo. 190 Bl. f 1-16-:

Niemand, der zake maar eenigzins kundig, zal deze prijsstoffe onbelangrijk vinden. De Latijnsche scholen toch moeten den grondslag leggen van alle geleerdheid, wetenschap, smaak en oordeel, bij diegene, welke bestemd zijn, om hunnen medeburgeren tot onderwijzers, voorspraken en bestuurders te verstrekken; en men erkent vrij algemeen, dat dezelve hier te lande niet staan op gelijke hoogte van volkomenheid, als het lagere schoolwezen. Des te meer verblijden wij ons, dat niet minder dan drie verhandelingen, ter beantwoording, waardig bevonden werden bekroond en gedrukt te worden. Elk kan nu ook naar zijne zinnelijkheid kiezen, en, wanneer de voorslagen van den een' hem toeschijnen al te ver te liggen buiten den weg, tot hier toe door hem bewandeld, zich aan den anderen houden.
Dit zal misschien met velen het geval zijn, ten aanzien van het eerste stuk, met goud vereerd. Hetzelve toch is geheel iets anders dan de kaart van de gewone hoofd- en zijpaden, welke men de jeugd pleegt langs te voeren tot .... de Akademie en het verstaan der professorale voorlezingen. Het is eene levendige en uitlokkende schilderij - eener denkbeeldige wandeling door de heerlijke dreven van Latium en Hellas, waarbij men al loopende leert loopen, en met de kennis der taal tevens die der geschiedenis, der zeden, der gebruiken, der denkbeelden, en al wat Grieksche of Latijnsche oudheid heet, opzamelt en zich eigen maakt. Inder-
{==569==} {>>pagina-aanduiding<<}
daad, men behoeft deze verhandeling slechts te lezen, om warm te worden, om te wenschen: o, ware ik zoo opgeleid! of kon het nog worden! en dus inzonderheid voor zijne kinderen iets dergelijks te verlangen. Voorzeker, het zou niet kunnen missen, dat zij, indien maar eenigzins welgeaard, terstond liefde voor het onderwijs, liefde voor de oude letteren, en voor al het schoone en goede, daar zoo rijkelijk verspreid, opvatteden en als indronken. De vraag is slechts, of het geschetste in allen deele uitvoerlijk zij - of de Schrijver, niet praktikaal bekend met het schoolonderrigt en van tamelijk jeugdigen ouderdom, zich niet hebbe laten wegslepen door denkbeeldige ontwerpen - of het aantal, het verschil en vooral de traagheid van verstand en hart bij sommige der leerlingen de zaak niet onmogelijk make. Wij matigen ons hieromtrent geene beslissing aan. Zeker is het, dat er in den onderwijzer zelven veel vereischt wordt, om volkomen zoo te onderwijzen, als men hier verlangt. Maar is het niet de taak zijns levens? eene aangename, vereerende, nuttige taak, zich aldus te bewegen in dien oceaan van kundigheden, door de oudheid opgeleverd, ten einde anderen als met dit geurig vocht geheel te doortrekken? Dan, laat de schilderij van den voortreffelijken Schrijver ook onder de idealen behooren, wij verheugen ons niet te minder in derzelver
bestaan; opdat men poge hetzelve althans te naderen, en zoo menigen heerlijken trek uit hetzelve te ontleenen. Wij vertrouwen, dat de ware liefhebber der ouden dit te eer doen zal, omdat 's mans gansche leergebouw, (indien wij zoo eens met onze Duitsche broeders mogen spreken) ten aanzien der stoffe zoowel als vorm, zoo veel antieks doet kennen. Ja, van assen moge al geen Rector, noch zelfs Professor zijn, gekweekt in de school - neen, in de lusthoven van Plato en Cicero, is hij, naar ons oordeel, volkomen bevoegd, om over alles, wat het onderwerp betreft, ook aan meesters lessen te geven.
De verhandeling van den geleerden terpstra deelt welligt in het lot, van zoo geheel gaaf niet gevolgd te kunnen worden. De reden is, dat hij het onderwijs in de Grieksche taal aan dat in de Latijnsche taal laat voorafgaan. Dit geschiedt toch tot hier toe, zoo veel wij weten, op geene enkele school. En zekerlijk moeten hiervoor goede redenen bestaan, daar men het anders over het meer natuurlijke en

{==570==} {>>pagina-aanduiding<<}
gepaste van deze orde genoegzaam schijnt eens te zijn, en het zeker krachtig zou medewerken, om grondige kennis in de eene zoowel als de andere taal te bevorderen, daar het Latijn volstrekt niet mag verwaarloosd worden, wil men de Akademie bezoeken, en met vrucht op dezelve verkeeren. Misschien hapert het aan de lagere onderwijzers, of liever aan den ouden vorm, die zoo gemakkelijk niet om te keeren is, of ook nog aan iets anders. Hoe het zij, ook dit stuk is oordeelkundig geschreven, en kan den onderwijzers een aantal nutte wenken en voortreffelijke aanwijzingen verschaffen.
De derde plaats wordt door den verdienstelijken bakker ingenomen, wiens stuk beknopt is en het naast aan den gewonen weg blijft; doch zoo, dat het goede aanwijzing geeft, om langs denzelven tot het ware doel te geraken. Misschien kan het eenigermate tot den platten grond verstrekken, waarop, met behulp der bouwstoffen, door van assen en terpstra geleverd, een algemeen bruikbaar en schoon geheel kan opgetrokken worden. Bij dadelijk verschil van gevoelen, moge eigen oordeel kiezen.


Gewigtige Aanmerkingen, briefsgewijze medegedeeld, aan den Schrijver van de Brieven over den tegenwoordigen toestand van den Koophandel. Door een' Regtsgeleerde. (Onmisbaar voor de bezitters der genoemde Brieven.) Tweede Druk. Te Amsterdam, bij A. Vink. 1819. In gr. 8vo. 16 Bl. f :-5-8

Wenn die Könige bauen, haben die Körner zu thun, zegt een Duitscher ergens. En zeker was het eene schoone gelegenheid voor schrijvers en boekverkoopers minorum gentium, om in het zog van de bewuste, zoo druk gelezene, Brieven mede te varen. De titel is bij zulk eene onderneming de hoofdzaak; doch de inhoud kan het zijne mede toebrengen, om het debiet, ook nadat het blaadje hier en daar gelezen is, eenigzins te doen voortduren. Tegenspraak, luide en vinnige tegenspraak, met een luchtig schijntje van wijsgeerte en letteren overtogen, is hiertoe het middel. Onze man heeft zich daarvan met behendigheid weten te bedienen. Wie niet verder ziet dan zijn neus lang is, moet zich vast verbeelden,

{==571==} {>>pagina-aanduiding<<}
een' reus, in verstand, braafheid en aanzien, voor zich te hebben. Doch anderen, aan de dwaling van zekeren Ridder gedachtig, zullen eer van een' wind-molen spreken, om deze algemeene spil draaijende: dat men de groote Heeren slechts hunnen gang behoort te laten gaan, want dat er anders ligt ontevredenheid en tweedragt ontstaat. Dat is nu zeker eene kostelijke leer, bij welke alle misbruiken, die ooit in staat of kerk geheerscht hebben, veilig bewaard zouden zijn gebleven, en der wereld tegelijk vele moeite en onrust bespaard was. Jammer slechts, dat zij er niet meer in wil, en de Heeren appelius en falck zich waarschijnlijk zelve tegenstanders van dat monnikendom zullen verklaren. Ook zou Z.M. zeker zeggen: non tali auxilio! en zijn hoofd zwaar gefronseld hebben, indien Hij, dit boeksken lezende, gezien had, dat men Hem in staat achtte, even daarom dat het aangenomene stelsel hevig tegengesproken is, en dus uit enkele stijfhoofdigheid en om te toonen, dat Hij de baas is, aan hetzelve vast te houden. - Maar nu de bewijzen, dat de Briefschrijver onregt gehad heeft? de daadzaken tegen de zijne overgesteld? de oplossing van het raadsel, dat men, bij ééne vooronderstelde bedoeling, zoo ongelijk zien en kiezen kan? Van dit alles hebben wij te vergeefs een woord gezocht. Het éénige, wat schijn van klem heeft, is des Briefschrijvers aangehaalde betuiging, dat hij wel wist, dat zijne betoogen de zaak niet zouden veranderen. Doch is dan de waarheid, voor het vervolg, voor den nakomeling, voor de geschiedenis verloren, omdat wij naar dezelve niet willen luisteren?





De Vrijmetselarij, in drie Zangen. Door Jan Schouten. Tweede Druk. Te Rotterdam, bij J. Immerzeel, Jun. 1819. In gr. 8vo. 84 Bl. Met de Aanteekeningen 130 Bl. f 2-8-:

Aan dit Dichtstuk is de, in ons Vaderland zeldzame, eer te beurte gevallen, dat de eerste, vrij sterke oplage binnen het jaar uitverkocht geweest, en een tweede druk noodzakelijk is geworden. Vanwaar deze aftrek? Was het nieuwsgierigheid, bij sommigen, en de hoop van in dit werkje de geheimen der Vrijmetselarij te zien ontsluijerd? Was het achting, bij anderen, jegens de Broederschap? Of waren het de dichterlijke verdiensten van het stuk? Misschien hebben wel deze be-
{==572==} {>>pagina-aanduiding<<}
weegredenen zamengewerkt. In allen gevalle strekt het gunstig onthaal, dat dit Dichtstuk hier gevonden heeft, onzer Natie tot eer, die ook hiermede toont, dat vrijheid en verdraagzaamheid bij haar geene ijdele klanken zijn. Bij enkele personen mogen nog vooroordeelen tegen deze Orde bestaan, het verlichtste gedeelte der Hollanders (en daaronder behoort de talrijke middelstand) beschouwt dezelve als eene instelling, op zuivere en algemeene menschenliefde gegrondvest. En deze milde en liberale geest moet elken regtschapenen Vaderlander streelen. Er moge dan ook nog veel bestaan en gebeuren, dat ons tegen de borst is; er moge zelfs in onze Grondwet eene enkele bepaling zijn, welke wij wel anders zouden wenschen: wanneer wij ons lot met dat van andere Staten vergelijken, hoe vele redenen hebben wij dan niet, om tevreden te zijn! Elders moge de hydra des bijgeloofs weder den bloedigen kop omhoog heffen; elders mogen domme dweepzucht en sektenhaat tooneelen aanrigten, welke ons met kille huivering aan eenen Bartholomeus-nacht doen denken; elders moge een woeste en dolzinnige hoop nijvere en vreedzame burgers te vuur en te zwaard vervolgen, omdat deze hunnen God op eene andere wijze vereeren, dan de menigte gewoon is te doen: wij, Nederlanders, verre van ons met dusdanige gruwelen te bezoedelen, mogen zelfs, van onzen vrijen en verdraagzamen bodem, den onschuldigen slagtoffers van het fanatismus in andere Landen, met onzen Volksdichter, toeroepen:

Komt herwaarts, gij allen, die lijdt en die zucht, 
En om uw geloof u ziet kwellen! 
Komt herwaarts, die smaad en vervolgingen ducht! 
Hier zal u geen priesterjuk knellen: 
Wanneer ge den Staat en zijn regten niet krenkt, 
Gelooft wat ge wilt, en belijdt wat ge denkt. 
 
Komt herwaarts! hier vindt ge vertroosting in smart; 
Hier moogt ge uwen Godsdienst volbrengen: 
't Geloof is een zaak tusschen God en het hart, 
Waarin zich geen Koning mag mengen; 
Wie trouw is, als burger, aan eed en aan pligt, 
Vereere zijn' God naar zijn hart en zijn licht (*). 



{==573==} {>>pagina-aanduiding<<}

Elders gaat men met reuzenschreden achteruit, en durft openlijk, en in boeken, aan den Koning opgedragen, alle oorlogen en onheilen aan de Hervorming toeschrijven, ja zelfs de herroeping van het Edict van Nantes als eenen heilzamen maatregel, den Bartholomeus-nacht als eene noodzakelijke zelfverdediging voorstellen; elders zoekt men de inrigting der Kloosters te verdedigen, en opvoeding en onderwijs weder uitsluitend aan de Geestelijkheid op te dragen; elders zet men de Jezuiten weder op den troon; elders wordt de Inquisitie - het woord alleen jaagt ons siddering aan - weder ingevoerd; elders schiet men banbliksems uit tegen de Vrijmetselaars, welke men als pesten der maatschappij tracht uit te roeijen.... en hier, in ons vrije, gelukkige Nederland, hier gaat de verlichting, de echte en ware verlichting, die de eeuwige vijandin is van ongeloof en ligtzinnigheid zoowel, als van dweepzucht en bijgeloof, en de zuivere bron van Godsdienst, deugd en zedelijkheid, haren eigenen, bedachtzamen en zekeren gang; hier wordt dezelfde Vrijmetselarij openlijk gehuldigd; hier blinkt een edeldenkend Koningszoon aan derzelver hoofd; hier wordt een losdicht op deze weldadige Broederschap met graagte ontvangen en gelezen, en dat lofdicht zelf aan den geliefden Prins openlijk toegewijd. Keurig is deze Opdragt:

De vrije Metslarij, hoe ook miskend, geschonden, 
En overschaduwd door de blaam der dweeperij, 
Rijst glorierijk in eer, van damp en kluister vrij, 
Nu zij weêr in Oranje een' Schutsheer heeft gevonden. 
 
Wat steun voor haar altaar! wat roem voor Nederland! 
Heft, kunst en wetenschap! klapwiekend u naar boven: 
Zoo elders 't bijgeloof de kroon u durft ontrooven, 
Hier biedt een Koningstelg beschermend u de hand. 
 
Doorluchtig door uw bloed en koene krijgsverrigting, 
Zijt ge, aan uw Broeders zijde, o Prins! Europa's lust. 
Terwijl de vrede alom de welvaart wakker kust, 
Versnelt uw voorbeeld hier den voortgang der verlichting. 

{==574==} {>>pagina-aanduiding<<}

Door 't schoon der Metslarij getroffen en verrukt, 
Bestond mijn Nimf voor haar eene eerekroon te vlechten; 
En de allerschoonste bloem, die ze aan die kroon mogt hechten, 
Werd in d'Oranjetuin, o Vorst! door u geplukt. 
 
Wat voordeel, welk eene eer, aan hare taak beschoren! - 
Moog', Held en Heldenteelt! belonkt door uwe gunst, 
De heilge luister van de koninklijke kunst 
Ten toppunt stijgen en er eeuwig blijven gloren! 


Uit deze, waarlijk fraaije, Opdragt ziet men reeds, dat de Heer schouten, wien wij hier voor het eerst in den rei onzer Vaderlandsche Dichters aantreffen, goede verzen maakt. En inderdaad, dit geheele Dichtstuk levert het onwedersprekelijkst bewijs op van 's mans dichterlijke bekwaamheden. Ofschoon wij wel hier en daar eene min naauwkeurige, gedwongene of prozaïsche uitdrukking hebben gevonden, en op eenige plaatsen tegen harde en stroeve regels hebben gestooten; ofschoon wij het geheel wel niet als een klassiek werk durven aankondigen, en in den eersten rang onzer vaderlandsche dichtvoortbrengselen stellen, het stuk bezit toch zoo vele schoonheden van détail, zoo vele regt bekoorlijke schilderingen, zoo vele fraaije beelden, niet wild, niet verkwistend aangebragt, en de Dichter toont overal bezield te zijn met zoo veel warmte, zoo veel zuiver gevoel, vereenigd met kracht en stoutheid, dat zijn werk op hoogen lof aanspraak heeft.
Het stuk is niet zeer uitgebreid, maar rijk van inhoud. In den eersten Zang zoekt de Heer schouten den oorsprong der Orde op te sporen. Hier ligt veel in het donkere. De Dichter verdiept zich niet in dien doolhof, maar bepaalt zich bij de geheimzinnige instellingen der Egyptenaren, in de feesten, aan isis gewijd. Hier wordt de oorsprong der Vrijmetselarij gezocht. Deze geheimzinnige plegtigheden van het oude Egypte, de wieg der kunsten en wetenschappen, worden naar Griekenland overgebragt. Gelijk de Dichter eerst den plegtigen optogt der Egyptenaren, en de openbare hulde, jaarlijks aan de Godin isis toegebragt, met fraaije kleuren heeft gemaald, zoo schildert hij vervolgens de beroemde feesten van Eleusis, die door de Gricken ter eere van ceres gevierd werden, wanneer het

{==575==} {>>pagina-aanduiding<<}
beeld van iächus, in plegtigen ommegang, van Athene naar Eleusis gevoerd, en in den tempel van ceres en proserpina werd geplaatst. Heilzame gevolen dezer feesten. Hulde aan de wijzen en edelen van Griekenland. De stralen der metselzon dringen door tot in het Joodsche land. Alexander de groote verspreidt dezelve tot aan de uiterste einden der aarde. De Romeinen zien den weêrschijn van dat licht in de verte; doch de strenge cato verhindert er de verspreiding van. Zijne landgenooten, Griekenland veroverende, leeren er het glansrijk licht van de metselzon kennen. Als overwinnaars in Rome teruggekeerd, konden noch cato noch de Raad den gloed dier zon wederstaan. Jezus; zijne leer, lessen en leven, een voorbeeld voor de Metselaren. Een nieuwe nevel rijs. De middeleeuwen verduisteren de wereld, en het licht der metselzon trekt zich terug naar zijnen onden schuilhoek. De schildering hiervan is kort en krachtig. Zij vinde hier eene plaats.

De zucht tot roof en moord, door domheid opgerokkend, 
De wereld dreigend' en haar beste streken schokkend', 
Trekt met ontelbren drom van oorlogsdonders op; 
De kunsten sterven weg, met ingetrapten kop; 
De kennis vlugt, waar zij, vermetel, opgeblazen 
En stout op overmagt, haar legertrom doet razen; 
De tempels zinken neêr, hun grondvest afgestormd; 
De altaren stuiven weg, in vlugtig stof vervormd; 
Hun priesters, die vergeefs manmoedig weêrstand bieden, 
Zien zich door nood geprest den dollen hoop te ontvlieden, 
Of worden door hun staal wreedaardig omgebragt. 
Europa mag vergeefs van uit dien bloedgen nacht, 
Van uit die woestaardij der blinde middeleeuwen 
Om uitkomst kermen en om wraak ten hemel schreeuwen, 
't Rampzalig bijgeloof, door wapenkracht geschoord, 
Kruipt zeven eeuwen lang door nacht en tranen voort. 


Waar is, vraagt de Dichter verder:

Waar is de Alcides nu der zeedlijkheid, wiens vuist 
Den heldraak aangrijpt en zijn' kop te morzel gruist? enz. 


En het antwoord luidt:

{==576==} {>>pagina-aanduiding<<}


Ach! menschenmoed en kracht schiet voor een taak te kort, 
Waartoe een wonder van Gods hand gevorderd wordt; 
Een wonder, dat weldra, uit Jezus graf verrezen, 
De hefboom toe herstel van kunde en deugd zal wezen. 
Ja! 't was de heilige asch van zijn ontheiligd graf, 
Die aan het Westen moed en heldenveerkracht gaf, 
Om met Vereende magt het Oosten aan te vallen; 
En nu verbonden zich ontelbre duizendtallen, 
Door Godefroi bestuurd, ten togt naar 't Heilig Land, 
Met Godsdienstliefde? in 't hart en wapens in de hand. 
Men zag uit oord bij oord den krijgsdrom zamenhorten, 
Om zich op Azia verplettrend neêr te storten, 
Gelijk een sneeuwbal, van der Alpen kruin gescheurd, 
Die boom en woning in zijn rolling medesleurt, 
Gestadig rolt, en groeit in onweêrstaanbre zwaarte, 
En 't land doet sidderen, dat onder zijn gevaarte, 
Met doodsangst in het hart, het oog naar boven rigt 
En naauwlijks uitkomst hoopt in 't pijnlijk tijdsgewricht. 
Europa trekt nu op ten kruistogt, onder 't zwieren 
Van 't wapprend dundoek der gewijde kruisbanieren; 
De Sarraceen verbleekt; enz. 


De kruistogten, uit onkunde en dweepzucht ontstaan, worden, in derzelver gevolgen, als het middel beschouwd, om licht en deugd weder in Europa te doen verrijzen. Eenige braven, door de metselzon beschenen, waren uit Griekenland naar Egypte gevlugt. Deze, hare leer getrouw gebleven, voegen zich bij de kruisbanier, en worden als strijdgenooten ontvangen. Dus rees de metselzon ten tweedemale uit het Oosten. Het doel der kruistogten was niet bereikt; maar Europa ziet eene nieuwe schepping, en de vrije Metselarij herleeft op haren bodem. Zij breidt zich uit. Zij houdt gelijken tred met de kunsten en wetenschappen, en deelt haren zachten gloed en haar weldadig licht aan Amerika mede.
In den tweeden Zang worden de inrigting, aard, strekking en doel der Broederschap, in eenige bijzonderheden, bezongen. Wat is het geheim, dat sedert zoo vele eeuwen bewaard is gebleven? wat de verborgenheid, waarvoor overal de altaren branden? wat het doel der Metselorde? De Dichter antwoordt:

{==577==} {>>pagina-aanduiding<<}


Het is 't geluk van heel het Menschelijk Geslacht. 
Verheven stelsel! ja, ge omvademt 's aardrijks palen: 
Geen land ontzegt ge uw gunst, geen volk onttrekt ge uw stralen, 
Op 't blanke lelievel als op de moorenhuid 
Schiet gij de weldaad van uw' zachten invloed uit. 
Gij sluit u liefdrijk aan aan (*) alle Godsdienstleeren, 
Die d'Opperbouwheer, of het Hoogste Licht vereeren, 
Dat schiep en onderhoudt, den mensch bestuurt of 't lot, 
Het zij 't Adonaï of Brahma heet of God. 
De Metslarij is vreemd van alle kerkgeschillen, 
 
Hij ziet in Muzelman, in Christen en in Jood, 
In Griek, Chinees en Pers steeds zijn' natuurgenoot. 


Dit wordt uitgebreid, en de verdraagzaamheid en de eerbied voor gewetensvrijheid in den Metselaar bezongen. Liefde zit voor in den broederkring, schraagt den ijver, bezielt de werkzaamheid, wekt de weldadigheid. Ook in de Burgermaatschappij helpt de Metselaar gezag en wetten schragen. Hij verdedigt het eens gevestigd bewind, en is wars van muiterij en omwentelingen. Omtrent zich zelven is hij gestreng. Hij vervult zijnen pligt, in onderscheidene betrekkingen. Hij veredelt zijn hart, beschaaft zijnen geest, en streeft steeds naar het doel van zijne bestemming.

Laat andren, door de zucht naar goud of roem gedreven, 
Aan 't schrapend zelfbelang hun ziel ten beste geven, 
Of azen op een niets, dat, als een waterbel, 
De jeugd slechts kittlen moest in 't beuzlend kinderspel; 
Laat andren menschenwaarde aan stand en rang verbinden, 
Verdienste zoeken waar slechts titels zijn te vinden, 
En meten d'eerbied, die hun 't meest ter harte gaat, 
Naar ridderteeknen af, die vonklen op 't gewaad, 
En lekken 't hoofsche stof van rijkgeschoeide voeten; 
De Metslaar zoekt den mensch slechts in den mensch te ontmoeten. 


Hij bevordert en beoefent de kunsten en wetenschappen. Hij eerbiedigt slechts regtschapenheid van hart, zonder onderscheid van stand of rang. Voor den behoeftigen, die

{==578==} {>>pagina-aanduiding<<}
deugdzaam is, wordt zijn kring niet gesloten; de Vorstenzoon, die niet gloeit van menschenliefde, wordt er niet in genoodigd. Dit is het kenmerk der Broederschap, de waarborg van hare bestendigheid. Bij haar kent men geen ander onderscheid, dan dat van verdienste. De broederliefde der Metselaars vertoont zich in de uitoefening der weldadigheid jegens zijne natuurgenooten. Hiervan worden voorbeelden bijgebragt. Maar wat is de Metselaar niet voor Ingewijden, voor zijne Broeders? Nu volgen twee fraaije epizoden van Blamond en Dalveld. Ons bestek gedoogt niet, er den inhoud van op te geven. Wij mogen, evenwel, de bedenking niet terughouden, dat een gedeelte meer het nut van geheime Genootschappen, in het algemeen, in zekere omstandigheden, dan wel de hooge waarde der Vrijmetselarij, bewijst. Immers bij Broederschappen van minder zuivere beginselen en met minder edele bedoelingen kunnen de Leden elkander getrouw zijn, en, op zekere verkenningsteekenen, hulp en bijstand bieden.
De derde en laatste Zang is toegewijd aan de verdediging der Maatschappij tegen onderscheidene beschuldigingen, welke men tegen haar inbrengt; als daar zijn, dat zij de zeden zoude kwetsen en den Godsdienst ondermijnen; dat zij tot zedeloosheid en pligtverzuim zoude leiden; dat zij den tuimelgeest der Staatsomwentelingen zoude aankweeken, en bijzonder invloed hebben gehad op het Schrikbewind in Frankrijk; dat hare Priesters zich zouden overgeven aan zinnelijke genietingen, en het feestbanket en den wijn najagen; en, eindelijk, dat zij steeds in de duisterheid werkt, en de gordijn, die hare geheimen bedekt, niet durft optrekken. Wij kunnen den Dichter in zijn roemrijk pleit niet op den voet volgen. Met genoegen vooral lazen wij het hartelijk woord. je, aan pius VII gerigt, die het honend banvonnis tegen de Vrijmetselaars heeft uitgesproken.
Ten slotte wordt des Dichters geestdrift hooger opgevoerd. Zijne verbeelding zweeft in de toekomst. Hij wenscht, dat men algemeen op de aarde de Metselarij huldige. Hij schildert den gelukkigen toestand der wereld, wanneer deze wensch zal vervuld zijn. De jeugd der aarde zal herbloeijen, als in Eden. Het geheele menschdom zal éénen God eerbiedigen, en offeren op hetzelfde altaar. Geene stelselmakerij, geene Godsdiensttwisten meer. Een eeuwige vrede. De

{==579==} {>>pagina-aanduiding<<}
krijgstrofeën worden omvergerukt. Eerezuilen rijzen voor de weldoeners van het menschdom. Dat tijdstip nadert. In het Heilige Verbond ziet de Dichter reeds den dageraad van den gelukkigsten dag; en Keizer alexander staaft zijne getrouwheid aan dat Verbond, door de gewetensvrijheid, aan de Duchoboozen geschonken. Eene hartelijke, krachtige opwekking aan de Ingewijden, om dit zalige tijdstip te vervroegen, en aan allen, die nog in het duistere omdolen, om de oogen voor de volheid van het licht te openen, besluit dit waarlijk schoone Dichtstuk.
Men ziet uit dit verslag, dat het stuk regt con amore is bewerkt, dat de partijen met vleijende kleuren zijn geschilderd, en dat de Dichter met eene gloeijende geestdrift is vervuld, en een hoog gevoelen heeft van zijne Orde. Wij wraken die geestdrift, die hooge stemming niet. De Heer schouten is Dichter; en wee den Dichter, die niet voor zijn onderwerp is ingenomen! Hij zingt niet Musis et posteritati; zijne toonen sterven weg met het oogenblik, dat hen deed ontstaan. Maar in proza nemen wij de vrijheid plegtiglijk te protesteren, daartegen, dat degene, die niet ingewijd zijn, in het duistere zouden omdolen, en dat het licht der wereld aan de metselzon zoude ontstoken worden. Ook wij verwachten dien heerlijken staat van het menschdom, door den Dichter geschetst. Gewisselijk! hij zal komen, die gelukkige dag van zegen en vrede, van eenstemmigheid en liefde, waarop het één Herder en ééne kudde zal zijn. Wij verwachten hem van den Eeuwigen, op grond van ons geloof aan zijne wijze en goede voorzienigheid, aan zijne vaderlijke liefde, en aan de volmaakbaarheid van den mensch, op gronden van Godsdienst en Wijsbegeerte. Ja! de nevelen van bijgeloof en driestheid zullen wijken voor de zon der kennis en des lichts, die aan de zaden van zedelijkheid en deugd, welke in de harten der menschen gestrooid zijn, meer en meer groeikracht en ontwikkeling zal geven. Hij zal komen, die gelukkige dag, in spijt van de woelingen en stuiptrekkingen der duisternisse, des gewelds en der logen, in weêrwil van banbliksems, van Jezuiten, van Inquisitie, van despotismus, van adeltrots en middeleeuwsche aanmatigingen. Maar wij willen onze verwachtingen niet ondergeschikt hebben aan de voorwaarde, dat alle menschen vooraf Vrijmetselaren worden. Of zoude de Metselaar een eigen,

{==580==} {>>pagina-aanduiding<<}
een meer gezuiverd licht bezitten? Weg met deze bekrompene onderstelling! En de Broederschap zoude nog bijster in het donkere omdolen, bijaldien zij waande uit eene andere bron te scheppen, dan die, welke voor alle menschen openstaat. Neen! de zon des lichts en der kennis schijnt voor allen; en om haren glans te aanschouwen, om door hare stralen gekoesterd te worden, behoeft men niet in zekere tempels te knielen, of in zekere geheimen te worden ingewijd. Deze zon is ook de metselzon, en geene andere; en wie hier onderscheiding zoude willen maken, zoude, op zijne beurt, onverdraagzaam zijn, en het ware licht nog niet kunnen verdragen. - Deze aanmerkingen treffen den Dichter schouten niet. Wij zeggen het alleen, om verkeerde indrukken voor te komen. Wij houden de Vrijmetselarij voor eene loffelijke instelling, die het nuttige en vermakelijke vereenigt, de mensch en broederliefde bevordert, zonder op afkomst, kleur, Godsdienst of stand te zien, en op den lof der weldadigheid bijzondere aanspraak heeft - zonder meer. De geest, die de Broederschap bezielt, is een edele geest; maar het is ook de geest van elken verlichten menschenvriend: en hierin bestaat juist de glorie der Orde, dat de echte en zuivere geest der Metselarij geen andere is dan die van elken regtschapenen man, elken verlichten wereldburger, elken edelen vriend van waarheid en regt, van Godsdienst en deugd, al is hij ook in de geheimen der Broederschap niet ingewijd. Suum cuique.





Lierzangen van Q. Horatius Flaccus in Nederduitsche verzen gebragt door H.G. Oosterdijk, in leven Med. Dr. te Amsterdam. Te Haarlem, bij de Wed. A. Loosjes, Pz. 1819. In kl. 8vo. XXIV, 213 Bl. f 2-10-:

Lieden van vernuft en smaak (waarvoor natuurlijk wij Rec. ons zelve houden) zijn niet ligt om eene inleiding voor eene aankondiging of beoordeeling verlegen. Bij zekere onderwerpen merken wij echter, dat het ons gaat als dien Christenleeraar, die, de leer der waarheid als een geheel van licht en liefde beschouwende, zich bij zijne toehoorders moest beklagen [of zich mogt beroemen] eigenlijk altijd hetzelfde te preken. Ook wij dachten nog al wat vinding bij zoo veel

{==581==} {>>pagina-aanduiding<<}
recenseren in petto en in promtu te hebben; maar ja wel, daar hebben wij over het keurig boekje, hier boven gemeld, eene inleiding tot recensie klaar - en al zijn leven, bij vergelijking is het met andere woorden volmaakt hetzelfde, dat wij ter inleidinge omtrent de Lierzangen, door den geachten pieter van winter, nicolaas simonsz. in 1804 uitgegeven, gezegd hebben! Wij verwijzen daartoe dan den Lezer, die lust of gelegenheid heeft het op te zoeken. Wij hebben, om niet van diefstal of herhaling beschuldigd te worden, ons nieuw geschrijf verscheurd, met zekere smart en genoegen: met smart, omdat men toch niet gaarne zijn eigen werk verscheurt; met genoegen, omdat wij bespeurden, dat wij, na vijftien jaren niet geheel zonder lezen en studeren doorgebragt te hebben, het volkomen met ons zelve eens gebleven waren, en dat gebeurt niet allen menschen, hetzij dan Vorsten, staatslieden, burgers, geleerden, of andere leden der politieke of litterarische huishouding in dezen ondermaanschen malmolen - de Lezer vergeve ons dit laatste woord, omdat het, terwijl wij dit schrijven, nog Amsterdamsche kermis is. Hoe wij nu den grooten sprong zullen doen van den malmolen en de Amsterdamsche kermis naar horatius, oosterdijk en peerlkamp, alles behalve koordendansers, weten wij niet; maar dit weten wij, dat wij horatius dankbaar zijn, dat hij zulke uitstekende en regt Latijnsche Lierzangen gemaakt heeft, zoodat een verheven en fijn verband van taal en zin ze onvertaalbaar maakt, ten minste om iets van dat harmonieuze en nationale te voelen, waardoor woord en zaak onafscheidelijk zamenhangen, en bij een regt lirisch Dichter altijd moeten zamenhangen. Ook dit weten wij, dat, indien er dan toch vertaald moest worden, en wel
horatius, wiens zin en woorden, op Hollandsche leest geschoeid, wij gaarne aan alle Landgenooten kenbaar gemaakt zien, de Heer oosterdijk de man was uit duizend en tien duizend, om dit te doen met die kennis en smaak, welke hem zoo bijzonder eigen waren. Nog dit weten wij, dat wij hierdoor geenszins te kort willen doen aan de voortreffelijke navolging van den edelen en kundigen van winter, wiens werk allen lof verdient. Inzonderheid weten wij ook dit, dat, indien wij horatius of oosterdijk waren, en de geleerde peerlkamp (een Rector, die reeds lang Professor had moeten zijn) wilde ons werk uitgeven, wij, al waren wij dan ho-
{==582==} {>>pagina-aanduiding<<}
ratius of oosterdijk, nog eerbiedig de muts afnamen, en zeiden: ‘alsje maar blieft, Professor! mits na onzen dood;’ want wij houden ons zelve toch altijd het allergeschiktst om ons eigen werk uit te geven. Eindelijk weten wij dit, (weten wij niet veel, Lezers?) dat wij aan de Heeren abraham en jeronimo de vries (aan wie dit werk van den Heer peerlkamp op de hartelijkste wijze is opgedragen) erkentelijkheid verschuldigd zijn, dat zij den Heer peerlkamp tot de uitgave hebben in staat gesteld. Blijkens het Voorberigt, heeft de eerste der genoemde Broeders inzonderheid tot de goede en naauwkeurige uitvoering zeer veel bijgedragen.
Het uiterlijke van dit boekje is allerbehagelijkst. Titel, letter, schikking, formaat, alles doet eer aan den smaak des Uitgevers.
Uit het uitvoerig, zeer wel gesteld en gepast Voorberigt van den Heer peerlkamp zien wij met genoegen, dat de kundige man, op wiens steeds toenemenden luister als Latijnsch Dichter en Taalkundige de geleerde wereld met regt staart, voornemens is, den horatius in het oorspronkelijke, met oordeelkundige en ophelderende aanmerkingen, uit te geven. Ook wij noodigen gaarne, als hij, alle geleerden en letterkundigen uit, hem met bijdragen en hulpmiddelen daartoe bij te staan.
Wij ontvangen met veel genoegen dit uitstekend geschenk van eenen nieuwen Nederduitschen horatius. Wij hebben het werk gelezen en veelal vergeleken. Wij hebben de niet genoeg gekende geleerdheid en vlugheid van oosterdijk bewonderd: de naauwkeurigheid en getrouwheid zijn hier, naar ons oordeel, over het geheel genomen, groot. Genoegzaam alles is vertolkt met die losheid en bevalligen zwier, welke zoo moeijelijk te treffen zijn in dergelijke vertalingen. Men ziet in alles, dat oosterdijk den geliefden horatius regt begrepen en volkomen gevoeld heeft. In het eerst waren wij voornemens, even gelijk wij bij het werk van den Heer van winter gedaan hadden, eenige plaatsen uit onderscheidene Lierzangen bij te brengen, waarin wij wegens den zin en de meening eenigzins verschilden; dan liever nemen wij, om niet ook hier, gelijk bevorens in het werk van van winter, naar aanmerkingen al te angstig en in het wilde te zoeken, een' geheelen Lierzang ten toets. Vooraf echter ha-
{==583==} {>>pagina-aanduiding<<}
len wij, om den smaak en het losse van oosterdijk's dichtpen te doen gevoelen, hier aan zijnen Voorzang.

Weg met feesten, braspartijen, 
Hoven, die naar specerijen 
Oostersch rieken, weelde en pracht, 
Dagelijks nieuw uitgedacht, 
En den schat der Arabieren. 
'k Haat de praal der Assyrieren; 
'k Wil geen gouden legersteên; 
Weg met al hun elpenbeen, 
Blinkend in vergulde zalen. 
Niets kan al die wellust halen 
Bij 't eenvoudige vermaak, 
Dat ik, Flakkus iezend, smaak. 
Dan word ik mij zelv' onttogen 
Door 't betooverend vermogen 
Van zijn schoone poëzij, 
Van zijn Grieksche melodij. 
Dan verbeeld ik mij te treden, 
Waar de drie Bevalligheden 
Met de Muzen hand aan hand 
Dansen door 't Arkadisch land, 
Onder 't zingen, onder 't spelen, 
Onder 't hart- en zinnen-streelen 
Van oud Romes Lierpoëet. 
Dan verneem ik zorg noch leed. 
'k Hoor dan niets van krijgsrumoeren, 
Niets van hachlijk volkberoeren, 
Niets van Franschen, noch hoe 't zit 
Met den Keizer, Pruis of Brit. 
Mogt ik u ook iets, mijn vrinden! 
Dier geneugt doen ondervinden, 
Voor zoo veel gij, niet gewend 
Aan zijn taal, hem weinig kent! 
Mogt ik u hem ook doen hooren, 
Hem, die mij zoo kan bekoren, 
U doen hooren, hoe hij zong, 
En zijn citersnaren dwong! 
Dan men ziet wel op tooneelen 
Belgen voor Romeinen spelen, 
Die zich dan van Neêrlands spraak 
Daar bedienen tot vermaak. 

{==584==} {>>pagina-aanduiding<<}

'k Zal ook dus hem Duitsch doen spreken. 
'k Wil zijn kunst, hem afgekeken, 
Dus u toonen op mijn lier, 
Schoon met minder kracht en zwier; 
Want, zoo 'k hem wilde evenaren, 
'k Zou gewis niet beter varen, 
Dan vermeetle Faëton, 
Dingende naar de eer der zon, 
Of Ikaar, die, te onbedreven, 
Om door 't ruim der lucht te zweven, 
Tegen 's vaders raad te hoog 
Op ligt smeltbre wieken vloog. 
'k Werd, als deze, neêrgesmeten 
In een zee, naar mij te heeten, 
Of gij zoudt me ligt met dien 
IJlings weggebliksemd zien. 
Maar de vriendschap spoort ons pogen 
Dikwerf boven ons vermogen. 
'k Zal beproeven, wat ik kan. 
Vriendschap is er de oorzaak van. 
Slaag ik wel, gij zult mij eeren, 
En vervrolijkt huiswaarts keeren. 
Slaag ik niet in 't stout bestaan, 
Weest dan met mijn' wil voldaan. 


Inderdaad, hierin is iets Horatiaansch, dat uitermate bekoort en gepast is.
Tot ons gezet onderzoek van het oorspronkelijke, en vergelijking van de overbrengingen van oosterdijk en van winter daarmede en met elkander, kiezen wij den XVIden Zang van het IIde Boek. - Ééne waarschuwing vooraf voor den oningewijden Lezer. Het is eene vaste gewoonte van de Hooggeleerde Heeren Litteratoren, dat zij op den Auteur, dien zij heel mooi vinden, ontzaggelijk veel aanmerken. Dit strekt tot lof en verhooging van den Auteur, tot verdikking van het werk, en alzoo wordt het kostbaarder. Nimmer worden er noten gemaakt of overgenomen tot pronkerij of uitkraming van eigene wetenschap, of tot voldoening aan vitlust. Het is alles tot opheldering en verbetering der Auteuren, die, omdat zij dood zijn, tot groot geluk der Uitgevers, niet kunnen tegenspreken, veelmin hen uitlagchen. Deze laatste verstandige stelling strekt tot inlichting van hen, die nog twijfelen mogten, of wij wel op de ware hoogte der geleerdheid waren. - Maar ter zake.
(Het vervolg en slot hierna.)

In No. 12, bladz. 502, reg. 15, v.b., staat: é énen lees: eenen
- 517, - 14, v.o. - gereedelijke - geregelde
- 522, - 5, v.b. - in de - na de
- 527, - 8 en 9, v.b. - Christelijke - Christen.
- 538, - 9, v.o. - men Melaatschen lees:
men den Melaatschen






{==585==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 545.)
[Het vijfde Deel begint met een onderzoek nopens het mythische in de schriften van het Oude Verbond, waarvan de slotsom is: mythische verklaringen kan men alleen toelaten in de oudste verhalen des Bijbels; echter ook dáár alleen in dien verstande, dat niet de geschiedenis zelve, maar alleen de inkleeding, mythisch moet beschouwd worden; maar nimmer mag men dezelve toelaten in zaken, die met het plan der Goddelijke openbaring onmiddellijk zamenhangen, b.v. de beloften aan de aartsvaders, welke het eindelijk uitzigt op den Messias hebben, enz.]
In het tweede gedeelte van het vierde Tijdperk, van Jozua tot op de Babylonische gevangenis, is het boek van Jozua de eenige bron. Deze man was bevoegd, en ook door Jehovah verordend, om de opvolger van Mozes te zijn. Hij werd hiertoe bijzonder bemoedigd, en zijn gezag bij het volk gestaafd.
De krijg der Israëlieten tegen de Kanaänieten vereischt eenige regtvaardiging, die gevonden kan worden in het diep verval dezes volks, dat voor den Godsdienst zeer schadelijk had kunnen worden op een groot gedeelte der toen bekende aarde. Maar ook God ontdekte bij dezen krijg slechts meer zijn doel dan bij andere; en bij de door de Kanaänieten verdiende straf kwam, dat Hij, als Eigenaar der aarde, hun land aan de Israëlieten verkoos te geven. Geene onkunde kon ter verontschuldiging van Kanaäns Goddeloosheid verstrekken; want deszelfs verval kwam minder uit onkunde dan uit zedeloosheid voort, die misschien de oorzaak hunner onkunde was. Het huishoudelijke der straf maakte het onvermij-
{==586==} {>>pagina-aanduiding<<}
delijk, dat ook onschuldigen mede omkwamen; maar deze konden daardoor in de eeuwigheid niets verliezen, en hun overkwam niets anders, dan wat op aarde velen onschuldigen gebeurt. [De aanmerking had ook wel te pas gekomen, dat het ijsselijke van zulk sterven meest in het denkbeeld ligt, dat wel gegrond is, maar welk sterven toch slechts kort martelt; terwijl de dood op het krankbed ook deszelfs eigenaardige, vaak ijsselijke en langdurige, smarten heeft.] En wat er evenwel nog aan bedenking, over het harde in de straf der Kanaänieten, mogt overig blijven, zal verdwijnen, wanneer men in het oog houdt, dat alleen diegene moesten verdelgd worden, naar het Goddelijk bevel, die de hulde aan Jehovah weigerden; dat deze alleen door die straf zijne magt boven de Afgoden kon bewijzen, en dat alleen door dezelve de Israëlieten diepen indruk konden verkrijgen van Jehovah's afkeer van de afgoderij.
De geheele inneming van Kanaän, wijders, had ten doel, om, gelijk alle lotgevallen van Israël, den dienst van den éénen waren God te vestigen. Te dien einde werden de wateren der Jordaan gescheiden, dat het volk er kon doorgaan; stortten de muren van Jericho, na op bevel voorafgegane ceremoniën, waarschijnlijk door eene aardbeving, in; en slaagde de belegering van Aï niet, voordat eene bedrevene ongehoorzaamheid gestraft was.
Van belang was het, dat Jozua, bij de inneming van Kanaän, voor de stipte onderhouding der Mozaïsche instellingen waakte. Hij liet dus de in de woestijn onbesneden geblevenen besnijden, en op dezelfde plaats, waar dit gebeurde, het paaschfeest vieren. De wetten van Mozes werden op nieuws afgekondigd en in steenen tafelen gegraveerd. De tabernakel werd te Silo opgeslagen, en dus den Koning van Israël (Jehovah) eene vaste woonplaats beschikt. [Wij zijn het, ten aanzien van de keus der woning voor Jehovah, meer eens met herder dan met muntinghe, daar gene, uit Mozes profetisch lied en uit de ligging van Thabor,

{==587==} {>>pagina-aanduiding<<}
klaar aanwijst, dat die wetgever dezen berg ten berg des heiligdoms bestemd had; welke bepaling echter, gelijk zoo vele, door der Israëlieten woestheid werd verijdeld. Hoe verkeerd althans de latere vestiging des heiligdoms op Sion was, wordt door eenen blik op de kaart van het H. land, en door de geschiedenis der rampzalige afscheuring der tien stammen, toereikend bewezen.] Eindelijk poogt Jozua door voortreffelijke aanspraken het volk aan den dienst van Jehovah te verbinden, welk een en ander dan ook nog eenigen tijd na zijnen dood van goede uitwerking bleef; terwijl in de manier, waarop Israël onderwezen werd, de zinnelijke, door daadzaken en door heenwijzing op vroegere gebeurtenissen, bij de geringe vordering van Israël in zedelijke en Godsdienstige beschaving, nog geene verandering kwam. De staat van Godsdienst en zeden schijnt echter gedurende het bestuur van Jozua over het geheel vrij zuiver geweest te zijn, en Israëls lotgevallen konden niet nalaten diepen indruk te maken ook op andere volken.
De Kanaänieten, inzonderheid die zich bij het drijven van den koophandel alom hadden uitgebreid, allerbijzonderst de Sidoniërs, schijnen in verstandelijke beschaving, gepaard echter met vele ondeugden, op dit tijdstip merkelijk gevorderd te zijn geweest. Ook leefden zij van zeerooverij, zelfs van menschenroof, dien zij op onderscheidene kusten pleegden. - Met de Pheniciërs, of Kanaänieten, waren, ten aanzien van kunsten, handwerken en wetenschappen, de Israëlieten op verre na niet te vergelijken. Muntte daarentegen hunne Godsdienstige kennis zoo ver boven die der Kanaänieten uit, dan is dit onder deze omstandigheden tevens een bewijs voor den Goddelijken oorsprong van het door hen ontvangen onderwijs. Openbare verordeningen voor het onderwijs worden niet gevonden; den vaderen schijnt dat hunner kinderen te zijn aanbevolen geweest, en het openlijke bestond in dat, wat Priesters en Levieten geven moesten; terwijl het zich denken laat, dat het

{==588==} {>>pagina-aanduiding<<}
volk voor geregelder manier van openbaar onderwijs nog niet vatbaar was. Wel, echter, blijkt de geschiedenis des eigenen volks te zijn beoefend. Bij Israëlieten en Kanaänieten beide bespeurt men ook thans vorderingen in de kunst van oorlogen.
De Mozaïsche Godsdienst blijft nog eenigen tijd na Jozua's dood bewaard en ongeschonden; maar Israël laat vele afgodische volken in zijn midden overig. De rust en overvloed maakten het nalatig, en de daden van Jehovah geraakten in vergetelheid. - Het kon niet anders, of dit zamenwonen der Kanaänieten moest op Israëls zedelijkheid den verderfelijksten invloed hebben. Deze invloed blijkt ook genoeg in het verhaal van den beeldendienst en de afgoderij van zekeren Micha, Rigt. XVII en XVIII, en in de geschiedenis van zekere inwendige onlusten tusschen de Benjaminieten en de overige stammen, Hoofdd. XIX en XX; in welke beide geschiedenissen echter hier en daar toch nog goede trekken doorstralen.
Van kwaad tot erger voortgaande, en het zinnelijk onderwijs der vorige tijden al meer misbruikende, vervielen de Israëlieten eindelijk geheel tot den afgodsdienst der Kanaänieten, en hieruit ontwikkelden zich, als straf, velerlei overlast en onderdrukking, onder welke zij dan telkens zich tot Jehovah bekeerden, om, uitgered onder aanvoering van Regters, ook telkens wederom dieper te zinken. Het ondeugende gedrag van Samuel's zonen deed eindelijk 's volks begeerte ontstaan, om eenen Koning te hebben.
In den tijdkring der Regteren vinden wij geene andere volken vermeld, dan welke reeds in de voorgaande tijdperken voorgekomen zijn, en ook nagenoeg op denzelfden trap van beschaving als toen. Van de zedelijke zijde beschouwd, was het echter, bij al het verval, bij Israël altijd nog eenigzins beter gesteld. Er doen zich hier verscheidene sporen op van onbeschaafdheid der verstandelijke vermogens en ruwheid van zeden, b.v. in de geschiedenis van Simson en de gelofte van Jephtah;

{==589==} {>>pagina-aanduiding<<}
maar men moet de denkbeelden hieromtrent niet te ver trekken. De eerste schoone proef van verstandelijke beschaving is de fabel van Jotham, Rigt. IX:7 enz., zijnde de fabel een der oudste en eenvoudigste voortbrengselen des menschelijken vernufts. Ook de raadselen waren gebruikelijk, en Israëls onbeschaafdheid belettede niet net aanwezen eener natuurlijke dichtkunst. Bewijzen: het lied van Debora en het danklied van Hanna, de moeder van Samuël. Voorts was Israël nog in eenen staat van groote eenvoudigheid; Gideon dorschte zijn eigen koorn, enz. Zinnelijke handelwijzen waren zeer bemind. Maar bij deze eenvoudigheid in denkwijze en zeden, anders wel bestaanbaar met eene edele braafheid van zeden, kwam nu verder eene groote onbeschaafdheid in denkwijze zoowel, als in zeden en gedrag, vermengd met bijgeloovigheid, welk alles bij de eersten des volks doorstaalt, en dus bij den grooten hoop niet minder kon, maar wel erger moest zijn. Zoo had dan het zedelijk bederf der natie tegen het einde van dezen tijdkring eene ontzettende hoogte bereikt.
De wijze en liefderijke handelwijze, welke Jehovah in de opvoeding des menschdoms, en vooral der Israëlieten, te dezen tijde gehouden heeft, komt bij de beschouwing hierop neder: Openbaringen aan bijzondere personen waren thans veel zeldzamer, omdat er weinige menschen vatbaar voor waren. - De openbaringen, van welke God zich thans in bijzondere gevallen bediende, geschiedden door droomen of in verschijningen; deze laatste veelal het gevolg eener met vrome gedachten vervulde verbeelding, waarvan God zich bediende ter volvoering zijner oogmerken, en daarom thans natuurlijk minder, dewijl de verbeelding meer ongodsdienstig dan Godsdienstig bezig was. - In de manier van opvoeding en leiding van het menschdom, en vooral van Israël, werd alles door Jehovah dus ingerigt, als met zijn doel en met hunnen toestand overeenkwam. De gevallene Israëlieten werden altijd met liefderijken ernst alzoo gestraft, dat zij de reden zeer dui-
{==590==} {>>pagina-aanduiding<<}
delijk konden gevoelen. De straffen en alle gebeurtenissen en inrigtingen werden door Jehovah doelmatig bestuurd. In dit alles schikte Jehovah zich naar de omstandigheden en vatbaarheden der menschen van dien tijd. - Hoezeer Jehovah door het geheele tijdvak der Regteren ter verbetering der Israëlieten werkzaam was, het was echter eerst ten tijde van Samuël, dat Hij dit werk, door dienst van dezen man, meer opzettelijk ter hand nam. Eene zekere instelling is het inzonderheid, waardoor Samuël ter algemeene verbetering werkte, namelijk de zoogenoemde scholen der Profeten.
Door deze leiding gebeurde het, dat Israël, na elke afwijking, toch telkens tot den dienst des eenigen waren Gods teruggebragt, en de afgoderij der naburige volken niet weinig geschokt werd; en alzoo zien wij hier reeds bij voorraad eene flaauwe schemering van dien glans der opgeklaarde Godskennis, welke eens alle volken zal beschijnen. Hoezeer dus, ten tijde van Samuël, de zedeloosheid zeer groot was, eene heilzame hervorming begon, aan den anderen kant, hare weldadige stralen te schieten.

(Het vervolg hierna.)





Leerredenen over de Geschiedenis van Elias. Door Bernardus Verweij, Predikant in 's Gravenhage. IIde Deel. In 's Gravenhage, bij de Erven J. Allart. 1818. In gr. 8vo. 307 Bl. f 2-8-:

Wij hebben dit boekdeel al te lang laten liggen. De gereede ontschuldiging voor dergelijk iets is doorgaans het lieve toeval, dat, als een tegenstuk van den mantel der liefde, zoo menigmaal .... onze eigene naaktheid bedekken moet. Maar laat ons opregt zijn! Twee zeer verschillende omstandigheden verleiden den Recensent somtijds, om een werk te laten liggen: eerstelijk, wanneer hij het terstond met gretigheid ingezien en door-
{==591==} {>>pagina-aanduiding<<}
geloopen heeft, zonder zich den tijd te gunnen om bedachtzaam te lezen, te oordeelen, en op te schrijven, wat hij geoordeeld heeft; ten andere, als hij, hetzij al bij voorraad, hetzij na eene kleine monstering, huivert om het geheele boek te bestuderen. Het laatste is alligt ons geval bij Leerredenen, die, omdat ze meer kinderen van pligt dan van liefde zijn, maar inzonderheid omdat ze vervaardigd werden voor het gehoor en niet tot lektuur, althans naar onzen smaak, bij het laatste gebruik ook niet ligt voldoen. En dit zouden wij wel tot eene waarschuwing en proefsteen, vóór het uitgeven zijner sermoenen, aan elken Prediker willen in de handen geven, indien ons hier het oude ‘de gustibus non disputandum’ niet voor den geest kwam, en het daarenboven niet tamelijk vast stond, dat de uitgave van een stichtelijk geschrift reeds dadelijk verantwoord is, wanneer het eenen uitgever, en dus vermoedelijk ook koopers en lezers heeft gevonden.
De Heer verweij had in den tijd van onzen druk begonnen, de geschiedenis van Elias, in vervolgstoffen, op den kansel te behandelen, met dat bijzonder oogmerk en die gelukkige uitwerking, dat hij menig woord van troost en kracht, in die benarde omstandigheden, zeide, hetwelk men, zonder eene bijzondere aanleiding, anders niet zeggen mogt of zeggen durfde. De stichting, welke velen betuigden uit dezen arbeid te hebben geschept, deed hem vervolgens besluiten, om denzelven door den druk meer algemeen te maken. Dan, daarna viel de gezegende omwenteling in; en nu verviel het eigenlijke doel van de gedane keuze des onderwerps. De behandeling kwijnde dan ook eenen tijd lang; totdat de aansporing van velen den Prediker bewoog, de begonnene taak evenwel af te werken, maar de toepassingen alzoo te wijzigen, als de tijdsomstandigheden nu medebragten. Dit komt ons voor, van twee kwaden het minste gekozen; naar beste weten namelijk. Maar dat is altijd eene hagchelijke keuze, en valt heel ligt in de kategorie van..... doe wat gij wilt

{==592==} {>>pagina-aanduiding<<}
en het zal u berouwen. Althans, zoo veel wij ons herinneren, deed ons de eerste bundel, hoe die ook hier en daar aangevallen is, meer wél. Wij hielden ons daar aan het oogmerk, en, voor zoo ver dat bereikt was, had het stuk, zonder heel vele nevenbedenkingen, ons imprimatur, spargatur et legatur. Maar bij het tegenwoordige, tweede Deel zetten wij een' anderen bril op. De vraag is nu, of de oude en donkere geschiedenis, door verweij ter opheldering zoowel als aanwending uitgekozen, waarlijk nieuw of althans genoegzaam licht van hem ontvangt. Zoo niet, dan ware het ligt veiliger, dezelve niet op den kansel, vooral niet op de pers te brengen. Het komt ons, intusschen, voor, dat dit niet gemakkelijk is; dat er eene bijzondere studie toe vereischt wordt; dat de man, die dit gelukkig wil volbrengen, door het bestuderen der oudheid, het verzamelen van allerlei trekken uit geschied- en reisbeschrijvers, het vergelijken der Joodsche gebruiken en inrigtingen met die bij andere min beschaafde en inzonderheid Oostersche volken, eenen zekeren slag moet verkregen hebben, om veel ruws en vreemds voor ons in een zachter en natuurlijker daglicht te stellen. En dán zelfs wordt er veel helderheid van redenering gevorderd, om Jehovah en zijnen dienaar, in alle omstandigheden, op eene waardige wijze te doen kennen. Wij kunnen niet zeggen, te dezen opzigte ganschelijk bevredigd, wezenlijk vermaakt te zijn. De gewone opheldering van eene en andere duistere zijde wordt wel gegeven, en wij hebben tegen 's mans keus, bij verschil van gevoelens, zoo veel niet. Maar, zal een twijfelaar aan de Goddelijkheid van het Oude Verbond, die gemoedelijke bezwaren heeft omtrent den inhoud van deze en andere Bijbelsche geschiedenissen, nu, na het hooren of lezen van dezen bundel, voldaan, althans gunstiger gestemd zijn? Of zal hij misschien denken: ja, gij zegt wel iets; maar indien dit het beste is, wat
er voor gezegd kan worden, dan beduidt het toch niet veel? Wij vreezen; en het zou ons

{==593==} {>>pagina-aanduiding<<}
niet moeijelijk vallen, gronden dezer vrees, in bijzonderheden, aan de hand te geven. Dan, daar de indruk van het geheel hier eigenlijk beslissen moet, willen wij onze bedenking naar enkele afgescheurde deelen liefst niet beoordeeld hebben.
Na de verklaring, zij de toepassing het voorwerp onzer overweging. Doch men vermoedt al terstond, dat deze hier niet zeer bijzonder kon uitvallen. Daartoe was de welaangename tijd verstreken. Het geschied en karakterkundige moge altijd veel belangrijks opleveren - behalve opregtheid, standvastigheid en moed, bij eene enkele zwaartillende bui, levert Elias niet veel, dat dagelijks voor een' ieder bruikbaar is. Het gebruik ter stichting, van deze stoffen gemaakt, bestaat dan ook meestal in verschillende, meer of min gewone, lessen of wenken, die op zich zelve goed, somtijds zelfs fraai en treffend zijn, maar toch die krachtige, beslissende werking niet doen, welke men gaarne ondervindt.
De gedachte, om, bij wijze van slot, eene vergelijking tusschen Elias en Joannes den Dooper te ontwerpen, heeft iets geestigs in zich. Doch de wijze, waarop zij wordt uitgevoerd, heeft onze gunstige vooringenomenheid niet geheel bevestigd. Er komt, naar onze meening, te veel in voor, dat hier, althans zoo, niet behoort. Elias en niet Joannes moet de hoofdpersoon blijven: zijn karakter, zijne waarde, zijn geest en kracht, door de eeuwen vereerd, behoorde deze behandeling van 's mans geschiedenis te besluiten.
Voorts is er in den stijl, in sommige geliefkoosde wendingen en woorden, in het herhaal gewag maken van de groote wereld, en dergelijke meer, wel iets, dat ons niet bevalt. Doch, elk heeft zijne manier. De Heer verweij heeft ook de zijne, die over het geheel prijsselijk, stichtelijk en van goeden smaak is; gelijk ook zijne denkwijze overal kenmerken draagt van liberaal en tevens regt Christelijk te zijn: zoodat wij hem gaarne met lof plaatsen onder de, God dank! niet meer

{==594==} {>>pagina-aanduiding<<}
zeldzame Geestelijken, welke een Schrijver van de vorige eeuw Raisonnabele Biblianen noemt.


Handboek voor jonge Predikanten. Gedeeltelijk naar het Hoogduitsch van J.F. Weingart. Te Groningen, bij W. Wouters. 1819. In gr. 8vo. 331 Bl. f 2-12-:

Wij beklagen waarlijk den jongen Predikant, die deze soort van Handboeken behoeft; wij beklagen hem nog meer, wanneer hij dan juist voor dit Handboek zijn kostelijk geld uitgaf; en waarschijnlijk mogen wij ook wel den drukker beklagen, daar het ons onbegrijpelijk wezen zou, zoo hij bij dit werk zijne rekening vond. Wij gelooven wel, dat menig, zoo niet ieder jong, en ook reeds ouder en meer geoefend Predikant, (de laatste namelijk nu en dan) zeker Handboek verlangen kan, dat, door nieuwe inzigten en wenken, den sluimerenden geest opwekt en aan den gang helpt, of dat den weg ter gemakkelijke oefening, en behoorlijke en onderscheidene regeling der denkbeelden, aanwijst; maar als zoodanig kunnen wij in gemoede dit werk niet aanprijzen, hetwelk somtijds slechts een enkel, somtijds ook meer dan één voorbeeld geeft, hoe men ter gelegenheid van Doop, het aannemen van Ledematen, vóór, bij en na het Avondmaal, de Christelijke Feestdagen, bij het begin en einde van een Jaar, op Dank- en Bededagen, en bij Begrafenissen, spreken kan; en waarbij dan ook een aantal Gebeden, zoo voor elke zoodanige gelegenheid als anderzins, zijn gevoegd. Dit een en ander is wel niet slecht, maar in geenerlei opzigt ook zoo uitstekend, dat wij een oogenblik twijfelen, of ieder, ook maar matig geschikt Predikant, hoe jong ook, stelt dit alles uit zich zelven zeer gemakkelijk. En zijn er onder de jonge Predikanten zoodanige geheel ongeschikte of trage menschen, dat zij eene pons asinorum behoeven of verlangen, zoo willen wij hen waarschu-
{==595==} {>>pagina-aanduiding<<}
wen, dat dit boek voor hen bijna geheel niet bruikbaar is, ten zij zij de kunst verstaan mogten van een en hetzelfde denkbeeld te herhalen met andere woorden tot in het oneindige en naar goedvinden; dan, ja, kon een of ander hier voorkomend kort opstel hun dienen, evenwel voor een' enkelen keer slechts, want de modellen zijn dan niet talrijk genoeg. Het kan zijn, dat
het Tägliches Taschenbuch, oder Ideën-Magazin für Prediger, enz. van den Hoogduitschen Schrijver, hetwelk ons hier met eenige uitlatingen en bijvoegsels door den Vertaler gegeven wordt, in Duitschland hier en daar behoefte is; maar wij zien geen' den minsten grond om te vermoeden, dat dit onder ons het geval zou zijn, en meenen, dat de Heer Vertaler zich volkomen bedriegt in zijn denkbeeld, dat, hetgene hij ons hier aanbiedt, velen zijner jongere Ambtsbroederen welkom zal zijn. Immers, wat den vorm betreft, is het voldoende, zoo men van tijd tot tijd, in den loop zijner letteroefening, (en wie doet dit niet dikwijls?) bij elke zoodanige gelegenheid, aan bekwame en wakkere mannen de kunst zoeke af te zien; terwijl geene Studenten-bibliotheek zoo arm is, of men kan om geene goede en gepaste denkbeelden, zoo men die al uit eigen hoofd en hart, en uit den Bijbel vooral, niet putten kon, verlegen zijn. Wanneer ons dit boekje aangeboden was als een stichtelijk Huis- en Leesboek, voor alle zoodanige gelegenheden, voor ongeletterden, zouden wij welligt hetzelve gunstiger beoordeelen, en voor het minst zeggen: transeat cum ceteris! Maar een Handboek voor jonge Predikanten noemen wij het niet, en onder dien titel moesten wij geheel iets anders verwachten. En als eene verzameling van Modellen laten wij het mede niet gelden; daartoe is het te arm, in stede van meesterlijk te zijn; en van eene verzameling van modellen, hoe voortreffelijk ook, zouden wij zeggen, gelijk het vraagboek, naar hetwelk wij belijdenis leerden, van de Formuliergebeden zegt: ‘Zoodanige opstellen kunnen tot behulp dienen; maar het is beter, dezelve niet van noode te hebben.’






{==596==} {>>pagina-aanduiding<<}

Paulus te Philippi, of Bijbeloefeningen over Hand. XVI:6-40. Door W.G. Reddingius, Predikant te Midlum (in Reiderland). Te Groningen, bij W. van Boekeren. 1819. In gr. 8vo. 179 Bl. f 1-10-:

De titel geeft den tekst op, hier in zeven Leerredenen behandeld; hij meldt almede den Prediker, uit menigvuldig vroeger geschrijf reeds overvloedig bekend: zoodat wij te dezer gelegenheid aan het geëerd Publiek volstrekt niets weten te berigten, dan dat zich, naar dit voorbeeld, geen Leeraar van het Hervormde Kerkgenootschap behoeft te bezwaren, of er eenigermate tegen op te zien, wanneer zijne Gemeente, naar den Synodalen raad, van tijd tot tijd, in plaats van gewone Leerredenen, Bijbeloefeningen van hem verlangt; alzoo hij aan een aantal zijner gewone opstellen, al zijn dezelve dan ook niet met eene bijzondere zorg bearbeid, gemakkelijk dien naam geven, en dezelve, des begeerende, dan ook in het licht zenden kan, gelijk de Heer reddingius heeft goedgevonden te doen.


Het twee- en driemaal Halleluja, ter gelegenheid van het gehouden derde Eeuwfeest der Kerkhervorming in 1817, en het tweede Eeuwfeest van het gehouden Nationale Synode te Dordrecht in 1618 en 1619, of Zamenspraak tusschen Vader en Zoon. Door een oudregtzinnig Lid der Hervormde Kerk. Te Schiedam, bij J.H. Sweben. 1819. In gr. 8vo. 50 Bl. f :-11-:

Dit lepidum caput, of oudregtzinnig Lid der Hervormde Kerk, zoo als het zich noemt, is geen vriend van deze dagen van gematigdheid en verlichting, en vermeent, dat in dezelve niets meer- of minder bestreden

{==597==} {>>pagina-aanduiding<<}
wordt, dan de gansche keten der zalïgheid. Dan, wij zijn gematigd en regtzinnig verdraagzaam genoeg, om van het boekje geene andere en uitvoeriger proeven te geven; mits de Schrijver van ons ook niet verge, dat wij de lezing herhalen, ofschoon hij het ons ten geschenke zond. Wij hebben het reeds ter plaatse nedergelegd, waar het ons eeniglijk dienen kan!





Verhandeling over het Haarlemmer-Meer. Door Jonkheer Mr. J.C. Baron du Tour, Lid van de Ridderschap en van de Staten der Provincie Holland. In 's Gravenhage en te Amsterdam, bij de Gebroeders van Cleef. 1819. Voor rekening van den Auteur. In gr. 8vo. 90 Bl. f :-18-:

De Heer Baron du tour had, in dit stukje, ten oogmerk, om, daar heden ten dage aller aandacht op het droogmaken van het Haarlemmermeer gevestigd is, zijne gedachten over hetzelve, zoo wat deszelfs oorzaak en wording, als wat vroegere ontwerpen van deszelfs droogmaking betreft, te verzamelen, en, door derzelver gemeenmaking, degene, die thans in het deswege nieuw beraamd ontwerp belang stellen, in te lichten. Daartoe geeft hij dan eerst berigt wegens den staat van het gezegde Meer in het voorst der zestiende eeuw, deszelfs vergrooting van tijd tot tijd tot op 1643, toen leegwater het eerste ontwerp ter droogmaking voordroeg, en vervolgens tot op onzen tijd; en daarna handelt hij over deszelfs eersten oorsprong, welke het gevolg zal zijn der overstroomingen van den Rijn. Hieruit ziet men, dat de orde der voordragt niet zeer natuurlijk of geleidelijk is. Ook komen in het berigt, wegens het van tijd tot tijd toenemen der grootte van het Meer, duisterheden voor. Bij voorbeeld: in het jaar 1531 was het, volgens bl. 6, groot 6585 morgen, en in 1591 had het zich reeds tot 12,375 morgen uitgebreid. Van 1591 tot 1610 nam het nog meer in groot-
{==598==} {>>pagina-aanduiding<<}
te toe, en in 1647 had het reeds eene uitgestrektheid van 17,082 morgen verkregen. Hoe strookt dit met de opgaaf van bl. 2, volgens welke het, in 1643, toen leegwater zijn ontwerp van droogmaking schreef, reeds op 20,000 morgen berekend werd? Hoe strookt daarmede, volgens bl. 8, dat, nadat het in 1687 nog weder 1,018 morgen had ingezwolgen, het in 1739 en 1740 op 19,500 morgen, dus nog 500 morgen minder, dan leegwater het, omtrent eene eeuw vroeger, geschat had, berekend werd? Had leegwater zich dan een duizend morgen of vijf vergist? Wij weten het niet.
Nadat van de wording van het Meer gehandeld is, spreekt de Schrijver van de klagten, die over de vergrooting van hetzelve, op verscheidene tijden, werden ingebragt, en van hetgene men meende, dat tot deszelfs beteugeling konde gedaan worden. Dan komt er een verslag wegens deszelfs oevers, en daarop een onderzoek van deszelfs gronden. Nu zal de Schrijver overgaan tot het berigt wegens de plannen van voorziening, en wel I. van de uitwatering bij Katwijk, aan het Mallegat, in 1572, II. van de droogmaking van het Haarlemmermeer, volgens het plan van jan adriaansz leegwater, III. de droogmaking, ontworpen in 1742, door m. bolstra. Doch vooraf wordt nu nog gesproken van den invloed, dien de staat van het Meer op den algemeenen waterstaat van Rijnland heeft, van nieuwe klagten over de verwoestingen, die het Meer aanregtte, daaruit ontstane raadplegingen, proefnemingen, peilingen enz., die ten gevolge hadden, dat men tot het ontlasten van den Rijn bij Katwijk besloot. Nu volgt het berigt van het graven van het Mallegat, en deszelfs volgende verstopping, - van overwegingen, om het weder te openen, waarvan niets gekomen is, - van den naam van Nieuwen Vliet, die aan hetzelve gegeven is, - van het visschen in dien vliet, en van een kreupel dicht, op het verstoppen van het gat gemaakt. Verder wordt onderzocht, waarom

{==599==} {>>pagina-aanduiding<<}
dat plan mislukte enz., en gemeld, dat men in 1742 wederom plannen ontwierp wegens het maken van eene uitwatering bij Katwijk, - waarin die bestonden, en hoe zij de aanleiding geweest zijn tot het dadelijk uitvoeren van het ontwerp, dat onder lodewijk napoleon is tot stand gebragt, - waarom toen de droogmaking van het Meer niet tevens is ondernomen, en welke bedenkingen er tegen gemaakt zijn, enz. Thans keert de Schrijver tot de vroegere ontwerpen van droogmaking terug, en wel eerst tot dat van leegwater, aan welks beschrijving, meestal met 's mans eigene woorden, vijf en twintig bladzijden gespild worden. De Schrijver heeft (zegt hij) zich niet genoeg kunnen verwonderen over de naauwkeurigheid en oplettendheid, waarmede hij (leegwater) alles onderzocht en nagemeten heeft. Wij hebben ons, op verscheidene plaatsen, verwonderd over de duisterheid en onverstaanbaarheid van zijne schrijfwijze, en hadden den Heer du tour gaarne verschoond van de moeite, om, in weêrwil daarvan, zoo veel uit hem af te schrijven. Meerdere kortheid en klaarheid (gelooven wij) zou het gros der Lezeren, zoowel als ons, beter bevallen hebben, en wij hadden daarvoor gaarne eenige bladzijden van den oorspronkelijken Schrijver gemist. Doch het tegendeel geviel den Heere du tour beter, en daartegen valt niet te zeggen. - Zijn Ed. geeft ons nu eene toegift, door de mededeeling van een tweede plan van bedijking van het Meer, uitgevonden door jacob barthels veeris, welke niet beloofd was. Dit berigt is, naar eisch, kort gevat, en beslaat slechts ruim twee bladzijden. En nu volgt het ontwerp van m. bolstra, dat mede, in vijf of zes bladzijden, beknopt wordt opgegeven. - Na eene korte vergelijking der beschrevene ontwerpen, worden de daartegen ingebragte bedenkingen overwogen; en dan sluit het werkje, met de
aankondiging der nu dadelijk voorgenomene droogmaking, door de Heeren röell, repelaer van driel en van lijnden van

{==600==} {>>pagina-aanduiding<<}
hemmen, en 's Konings voorloopige en voorwaardelijke goedkeuring daaraan gegeven, en met eene aanwijzing der voordeelen, uit de droogmaking te wachten, enz. - Wij doen gaarne hulde aan den ijver van den Heer Baron du tour, en zijn verre af, van aan Zijn H. Ed. alle bevoegdheid te ontzeggen, om over de onderwerpen te schrijven, welke hij doorgaans ter hand neemt; doch het doet ons waarlijk leed, dat wij telkens zijne overhaasting, zijn gebrek aan orde, zijn overbodig afschrijven van anderen, en zijne onnaauwkeurigheid ten aanzien van taal en stijl, moeten opmerken.


Galerie historique des Contemporains, ou nouvelle Biographie, etc. Tome V. 1 et 2 Partie, 444 pages; Tome VI. 1 et 2 Partie, 446 pages. 8vo.

Dit werk, hetwelk met ongewonen spoed wordt voortgezet, verliest daarmede althans niets aan belangrijkheid. Wij vinden in deze twee Deelen, die van de letters FOY - MAR loopen, zeer vele, voor de nieuwste Geschiedenis van Staat en Letteren allerbelangrijkste, Artikelen, zoo als van frederik willem II en III, Koningen van Pruissen, george III, Koning, en george, Prins Regent van Engeland, willem (guillaume) I, Koning der Nederlanden, en willem frederik george lodewijk, Prins van Oranje, willem frederik, Koning van Wurtemberg, gustaaf III en IV, Koningen van Zweden, hardenberg en haugwitz, bekende Pruissische Staatsdienaars, andreas hofer, de willem tell van Tyrol, maar minder gelukkig dan deze, jan III, Koning van Portugal en Brazilië, joachim murat, gewezen' Koning van Napels, zeer uitvoerig bewerkt, en met vele belangrijke bijzonderheden, doch geheel tot lof van den opgeworpen' Koning, wiens teregtstelling men eenigermate met die van lodewijk XVI durft verge-
{==601==} {>>pagina-aanduiding<<}
lijken, alsof de afstand niet onmetelijk ware tusschen den zachtaardigsten vader zijns volks en den vreemden fortuinzoeker en veroveraar, die deel had aan den moord van enghien (waarvan men niet spreekt) en van Madrid, dien men zoekt te verschoonen! - jozef en lodewijk bonaparte, gewezene Koningen van Spanje en Holland, beide tegen hunnen wil, kosciusko, Keizer leopold II,
lodewijk XVI en XVlII, Koningen, en maria antoinetta, Koningin van Frankrijk (vrij onpartijdig behandeld), maria louisa, de Infante van Spanje en de Keizersdochter, madisson, President van Amerika (gedurende den Oorlog met Engeland van 1812-1814); - in het letterkundige vak onder anderen galvani, gibbon, goerres, göthe, herschel, de beide humboldts, klaproth, kotzebue (de Schei- en Delfstofkundige, en zijn Zoon, de Oostersche taalkenner), lacépède, laharpe (de Fransche Letterkundige en de Zwitsersche Opvoeder van Keizer alexander), lagrange, lalande, lamarck (de Kruidkundige), lancaster (deszelfs manier van onderwijs wordt, volgens den ouden Reiziger piëtro della valle, heel uit Indië afgeleid), laplace, marmontel en marron. Onder de vele min algemeen bekende bijzonderheden dezer Geleerden teekenen wij aan, dat galvani tot zijne gewigtige ontdekkingen aanleiding bekwam door het toeval, dat hij voor zijne zieke vrouw een afkooksel van kikvorschen willende gereed maken, een der bedienden met het ontleedmes de spieren van den afgehaalden kikvorsch aanrakende, daarin eene krampachtige beweging ontdekte; dit werd ook door Mevr. galvani opgemerkt, met het losraken der elektrieke stof in verband gebragt, en deed het Galvanismus geboren worden. Wij deelen deze Anecdote mede, zoo als wij haar vinden, zonder voor de waarheid in te staan, ons voor het overige verheugend, in galvani tevens een uitstekend braaf man te leeren kennen, die, onder de
wij-
{==602==} {>>pagina-aanduiding<<}
len Cisalpijnsche Republiek, liever zijnen post opofferen, dan een' eed tegen zijn geweten afleggen wilde. Herschel, de groote Starrekundige, was, als een Duitsch muzikant bij de troepen, met zijn' vader uit Hanover naar Engeland gekomen, en bleef de muzijk als hoofdzaak (als Organist) tot zijn vier en veertigste jaar beoefenen; ondertusschen had hij, tot uitspanning, de wis- en starrekunde geleerd, en zelf teleskopen vervaardigd, waarmede hij in 1781 de Planeet Uranus ontdekte. Nu was de bestemming van zijn leven bepaald: achtervolgens maakte hij, door Koninklijke mildheid begunstigd, teleskopen van 40 voet, en deed, met behulp zijner zuster, de belangrijkste ontdekkingen aan den Hemel, waarvan die omtrent de nevelstarren de meestbekende zijn. Van onzen landgenoot marron doet het ons leed, hier een' minder vereerenden trek te vinden. Tijdens de schrikkelijke vervolging der Protestanten in het Zuiden van Frankrijk (1815) moet hij aan het Genootschap te Londen, hetwelk zich die zaak aantrok, op eenen wenk van hooger hand, eenen brief geschreven hebben, die de gruwelijke daadzaken loochende, en dus den ijver van de geloofsgenooten der lijders voor derzelver belang deed verflaauwen. Ook omtrent de verdienstelijke mannen, althans bekende namen, uit onze Noordelijke Nederlandsche gewesten zijn deze beide Deelen vooral niet minder rijk dan de vorige. Wij vinden hier korte, maar doorgaans naauwkeurige, berigten wegens het leven en de werken van gockinga, gogel (met vermelding zelfs van deszelfs tegenwoordig beroep van Blaauwselfabrikeur te Overveen), goldberg, den gewezen' Commissaris van Oorlog van der goltz, goudriaan (vooral zeer naauwkeurig en uitvoerig), gratama,
greve (te regt un des plus savans Orientalistes de l'Europe genoemd; een lof, welke kennis aan den man onderstelt, die niet door allen is gewaardeerd), m.c. van hall, hamelsveld (door stootende drukfouten, zoo als van selwoeck voor schroeckh en van

{==603==} {>>pagina-aanduiding<<}
ijpers voor ijpeij, ontsierd), van hasselt, helmers (met bilderdijk, feith en tollens onder de hoofdsieraden van onzen zangberg geteld: wij zouden hem die eer liefst onmiddellijk na deze puikdichters aanwijzen; immers deze drie zijn de besliste lievelingen der Natie en van den goeden smaak: hoe hartverheffend en wegslepend ook helmers gedicht hebbe, gekuischte smaak heeft hem toch nu en dan ontbroken), hoeufft, onze groote g.k. van hogendorp, met zeer belangrijke bijzonderheden omtrent zijne vroegere jaren, in Pruissischen dienst, in Amerika bij washington, op aanbeveling van franklin (hun geest bleef hem bezielen!), als Officier in de Gardes du Corps van den Stadhouder (in zijne volle montering ontving hij den akademischen graad); het latere is meer bekend, - Burgemeester van hogendorp (de derde van dezen eerbiedwaardigen naam worde vergeten!), van der hoop, hultman, janssens, een bij uitstek belangrijk Artikel, met trekken, die dezen staats- en krijgsman tot eere strekken; zelfs napoleon waardeerde zijne manhaftige verdediging van Java, en noch dit, noch het vroegere verlies van de Kaap is hem te wijten; janssens had, op het beslissend oogenblik der inlijving, een gesprek met napoleon, waarvan men natuurlijk den inhoud niet weet; lang was het stilzwijgen daarop van den tiran, doch hij brak het af met de bepaling van Hollands ondergang! - van kampen, kantelaar, p.l. van de kasteele, Prof. van de keessel, kemper, met eenen vereerenden trek voor den Heer van maanen, die den
vrijheidlievenden Hoogleeraar, bij napoleon wegens zijne brieven tegen het Fransche Koningschap in het oog geloopen, daarover niet in regten wilde vervolgen; kemper wordt ook verdedigd tegen de aanvallen van den Schrijver der Vertraute Briefe, - kinsbergen (wiens verdiensten als Zeeheld tegen de Turken, in den Oorlog van 1786, als voorlooper der latere En-
{==604==} {>>pagina-aanduiding<<}
gelsche Manoeuvres, worden aangewezen), koning (Schrijver van de bekroonde Verhandeling over de Drukkunst, met wien de berigtgever zeer in gevoelen verschilt), konijnenburg, kraijenhoff, Prof. d.j. van lennep, g. van lennep, j. van der linden, a. loosjes (onder zijne talrijke geschriften wordt welligt het beste, de Zedelijke Verhalen, ook de Hillegonda Buisman, niet genoemd), loots (onzes inziens zeer juist beoordeeld), lulofs (zeer naauwkeurig, waarin zelfs het allerjongste voortbrengsel van den Hoogleeraar, over de Duitsche taal en taaltakken, is opgenoemd), luzac, wiens groote verdiensten omtrent de Staatkunde, door middel der Leydsche Fransche Courant, die geheel Europa las en goedkeurde, vooral niet vergeten worden; doch waarbij de kleine onnaauwkeurigheid is ingeslopen, dat de Schrijver van Hollands Rijkdom, de Advocaat elias luzac, met etienne luzac, den Oom des Hoogleeraars en eigenaar der gemelde Courant, wordt verward, - de Baron van lijnden van hoevelaken, en de Minister c.f. van maanen. Men ziet uit deze eenvoudige opnoeming, hoe gewigtig deze bijdragen zijn, ook voor onze letteren staatkundige Geschiedenis, vooral wanneer wij er
bijvoegen, dat zij genoegzaam alle het werk zijn van onzen kundigen Landgenoot, die dit vak in de vorige Deelen zoo wèl heeft vervuld. Op zulk eene wijze kunnen ook onze zuidelijke landgenooten, en zelfs de Franschen, eenigermate den rijkdom van een landje, dat zij veelal verachten, aan bekwame mannen en kundige Schrijvers, leeren kennen. Doch wij meenen wèl onderrigt te zijn, dat de Artikelen over Hollanders door de Redactie van dit werk niet altijd gaaf opgenomen worden, en veeltijds eene bekrimping moeten ondergaan; terwijl men de plaats aan onbeduidende wezens of Charlatans, gelijk Mevr. manzon, verkwist. De geest is wel in vele Artikelen bezadigd, en heeft een' zweem van onpartijdigheid; maar, terwijl men plegtig

{==605==} {>>pagina-aanduiding<<}
protesteert met napoleon niets te maken te hebben, schittert toch de vooringenomenheid met dien geesel des menschdoms nog maar al te dikwerf door. Men bejammert het lot van eenen man, die slechts de minste toegeeflijkheid behoeft, om op nieuws Europa in eene zee van rampen te dompelen. Het pligtmatig gedrag van Sir hudson lowe, die dezen tijger aan de ketting houdt, wordt un luxe d'inhumanité genoemd, dat den armen man een' langzamen dood zal doen sterven. Neen! elk okshoofd wijn, hetwelk de balling bekomt, om de knagingen van zijn geweten te smoren, om de schimmen der duizenden en honderd duizenden slagtoffers van zijne helsche staatkunde - die nog in de gevolgen voortleeft - uit het oog zijner ziel te verdrijven, is eene luxe van menschelijkheid, die hij niet verdient. Wat sterven betreft, daaromtrent kunnen zijne vrienden zich gerust stellen: St. Helena is gezond. In het Artikel marmont vertoont zich de geest der Schrijvers nog duidelijker. Het gedrag van dien Veldheer, die aan de stem der menschelijkheid en des Franschen Senaats gehoor gaf, en zijn lot van dat des nooit verzaden veroveraars scheidde, die kort te voren Parijs had willen doen in de lucht vliegen, wordt verraad genoemd; terwijl men even te voren zelf had moeten bekennen, dat een ander gedrag de worsteling zou hebben kunnen verlengen, die alsdan zeer heilloos voor de menschheid ware geworden. Wij behoeven niet te zeggen, dat de Artikelen, door onzen Landgenoot medegedeeld, een' geheel anderen geest ademen, en onbewimpeld hulde doen aan de grondbeginselen der Omwenteling van 1813; beginselen, die ons, in weêrwil van alle tusschenkomende omstandigheden, heilig moeten blijven.
Wij verlangen naar de voortzetting dezer gewigtige en over het geheel wèl volgehoudene onderneming. - Hier en daar worden wij op Supplementen gewezen, die alsdan de onnaauwkeurigheden en gebreken van verscheidene Artikelen kunnen verbeteren.






{==606==} {>>pagina-aanduiding<<}

Lierzangen van Q. Horatius Flaccus in Nederduitsche verzen gebragt door H.G. Oosterdijk, in leven Med. Dr. te Amsterdam.

(Vervolg van bl. 584.)

Ode XVI. Libri II. ad grosphum. De hoofdinhoud dezer Ode is als volgt:
‘Alle menschen wenschen naar rust. Deze gelukkige staat is in geen' rijkdom, magt of reizen gelegen, maar in eenvoudige tevredenheid. Ik voel mij gelukkig, en boven het oordeel van het gemeen verheven, op mijn klein landgoed, terwijl ik lierzangen maak.’
Horatius begint aldus:

Otium divos rogat in patenti 
Prensus Aegaeo, simul atra nubes 
Condidit Lunam, neque certa fulgent 
Sidera nautis. 
Otium bello furiosa Thrace: 
Otium Medi pharetra decori, 
Grosphe, non gemmis, neque purpura, venale, 
nec auro. 


Oosterdijk vertaalt dit in dezer voege:

Rust verlangen op de baren 
Die de Egeesche zee bevaren, 
Als de lucht bij nacht betrekt, 
En den glans der maan bedekt, 
Als er geene starren lichten, 
Om hun zeekoers naar te rigten. 
't Zoet genot van rust en vreê 
Wenscht de dolle Thraker meê. 
Rust wenscht ook de Meed te erlangen, 
Met zijn schietgeweer behangen. 
Grosfus! rust is aller hoop, 
Voor geen kostlijkheên te koop. 


Van winter brengt het over als volgt:

{==607==} {>>pagina-aanduiding<<}


Komt op de Egeesche zee een storm de kiel bestooken, 
Als geen bekende ster ontdekt de onzeekre kust, 
De maan in wolken ligt gedoken, 
Dan smeekt men all' de goôn om rust. 
De Thrax trekt, dol van moed, om rust het krijgslot tegen; 
De Meed torscht pijl en boog, maar rust is al zijn hoop, 
Voor eêl gesteente, ô Grosphus! nooit verkregen, 
Voor purper, noch voor goud te koop. 


De hoofddenkbeelden, gelijk men ziet, zijn bij beide uitnemend vastgehouden, en de woorden bijna zoo veel doenlijk gevolgd. De versificatie is bij oosterdijk los, en zijne korte regels en maat, als het oorspronkelijke nader bij komende, zouden ons veel beter behagen dan de langere regels bij van winter, die echter de woorden van horatius niet min naauwkeurig gevolgd heeft. Het divos (waardoor wij Castor en Pollux hier liever verstaan, dan, gelijk van winter, all' de goôn) rogare, met oosterdijk, te vertalen door verlangen, is wat zwak. Wij missen bij beide patenti, en ook bij oosterdijk prensus, van alle kanten omringd door de opene zee. Het bij nacht, van oosterdijk, kon wel gemist worden; veel minder het certa, omdat, de sterren, en wel zekere bepaalde sterren, bij het ontbreken van het kompas den koers der schippers regelende, het missen van bekende sterren de reis hagchelijk maakte; van winter heeft het daarom te regt behouden, in bekende ster. Het bello furiosa, door oosterdijk alleen door dol overgebragt, vertaalt van winter beter door dol van moed. Meê, bij oosterdijk, is een stopwoord. Het schilderachtige van pharetra decori, van den Meder, trotsch zich verheffende op zijn' sierlijken pijlkoker, missen beide. De pijl en boog van van winter behagen ons meer, dan het schietgeweer van oosterdijk.
Horatius gaat aldus voort:

Non enim gazae, neque consularis 
Summovet lictor miseros tumultus 
Mentis, et curas laqueata circum 
Teota volantes. 



{==608==} {>>pagina-aanduiding<<}

Oosterdijk:

Purper, goud en edle steenen, 
Kunnen toch geen rust verleenen. 
Schatten, hooge waardigheên, 
Bundeldragers, voorgetreên, 
Om 's volks aandrang af te keeren, 
Kunnen niet het woelen weren 
Van den ongerusten geest, 
Van de zorgen, die het meest 
Om de hooge daken zweven. 


Van winter:

Geen bundeldraagrenschaar, op 's Burgemeesters wenken, 
Stilt oproer in den geest waarbij het harte beeft; 
Geen schat kan 't heir der zorgen zwenken, 
Dat om gewelfde daken zweeft. 


De laatste is, ziet men, veel korter; en kort te blijven, bij zulk een' rijkdom van denkbeelden en welige schildering, is waarlijk niet gemakkelijk. Wij meenen, bij onze uitvoerige beoordeeling van den horatius van van winter, in der tijd te hebben aangetoond, dat deze het regte van summovet lictor te dezer plaatse niet heeft uitgedrukt; ook blijven wij bij ons gevoelen, dat het zwaarlijvig bundeldraagrenschaar geenszins gelukkig is. Het eerste verwondert ons, daar de Heer van winter de kracht van het hier zoo schilderachtig als belangrijk summovet, blijkens de aanteekening achter zijne vertaling, toont zeer wel gevoeld te hebben; van oproer was hier geene bedoeling; het heeft de kracht van voor zich uiteendrijven, plaats doen maken, uit den weg, aan een' kant zetten. Oosterdijk heeft een en ander hier veel beter. Laqueata tecta zijn geene hooge daken, zoo als bij oosterdijk; van winter komt nader bij met gewelfde daken. Tecta laqueata zijn eigenlijk prachtige paleizen, wijl deze, even als de tempels, vergulde of beschilderde gewelven (lacunaria of laquearia) hadden. Zoo zegt lucretius, L. II. v. 28.

- laqueata aurataque templa. 


waarvoor sommigen ook tecta lezen.

{==609==} {>>pagina-aanduiding<<}

Horatius vervolgt:

Vivitur parvo bene, cui paternum 
Splendet in mensa tenui salinum: 
Nec leves somnos timor, aut Cupido 
Sordidus aufert. 


Oosterdijk:

Hij kan wel van weinig leven, 
Om wiens tafel, als sieraad, 
't Vaderlijke zoutvat staat; 
Wien de slaap niet wordt benomen, 
Door begeerte of angstig schromen. 


Van winter:

Hij leeft met weinig wel, bij wien, in 't huis geboren, 
Op 's vaders effen disch, het erflijk zoutvat pronkt; 
Wiens vaste slaap geen vrees komt stooren; 
Wien hebzucht nooit in drift ontvonkt. 


Het om, bij oosterdijk, moet, zoo wij ons niet geheel vergissen, op zijn; het splendet, staat als sieraad, toont, dat hij het juiste denkbeeld hier wel gevoeld heeft; het zoutvat stond op de tafel des zoons, gelijk het op die des vaders stond, en maakte bij den eersten nog wel een sieraad van de eenvoudige tafel uit, hoe weinig het ook naar den nieuwsten smaak was, daar het van zijn' vader of voorouders reeds geerfd was; het werd nog in waarde en voor iets sierlijks gehouden. Het zoutvat wordt hier bij voorkeur voor meubel gebezigd, zoo om het schilderachtige, als dewijl het een hoofdgereedschap der Romeinsche tafel uitmaakte. Het tenui is bij oosterdijk verloren, bij van winter in effen, d.i. eenvoudig, behouden; ook helpen in 't huis geboren, erfelijk en pronken veel bij van winter, om alles van horatius uit te drukken; beide oosterdijk en van winter blijven uitstekend naïf. In de volgende regels laat oosterdijk leves liggen; dit woord heeft echter veel kracht. Waarom van winter vaste heeft, is ons niet geheel helder. Het heeft hier dezelfde kracht als Epod. II. v. 27.

Fontesque lymphis obstrepunt manantibus, 
Somnos quod invitet leves. 



{==610==} {>>pagina-aanduiding<<}

en is zoo veel als placidos, gratos, lenes. Ook missen wij eenigzins sordidus, zoo veel als turpissimus. Bij het vivitur parvo bene dachten wij aan claudianus, in Rufin. L.I. v. 215.

Vivitur exiguo melius. Natura beatis 
Omnibus esse dedit, siquis cognoverit uti. 
Haec si nota forent, frueremur simplice cultu. 


en om het uitstekend gezegde van horatius elders, (Lib. III. Od. 16 in fine.)

Multa petentibus 
Desunt multa: bene est, cui Deus obtulit 
Parca, quod satis est, manu. 


Horatius gaat op deze uitnemende wijze voort:

Quid brevi fortes jaculamur aevo 
Multa? quid terras alio calentes 
Sole mutamus? patriae quis exul 
Se quoque fugit? 


Oosterdijk:

Waartoe veel ons voorgesteld, 
Daar ons leven henen snelt? 
Waartoe steeds naar andre streken, 
Dan ons zonlicht warmt, geweken? 
Schoon ge uw vaderland ontvliedt, 
Gij ontvlugt u zelven niet. 


Van winter:

Hoe verr' schiet onze wensch te kort in 't spoorloos mikken! 
Wat wislen wij van land, van zee, en stergewelf! 
Kan ander zonlicht meer verkwikken? 
Wat vlugteling ontvlood zich zelf? 


Regt geestig, los, en het denkbeeld juist treffende, is hier oosterdijk, ook van winter; de laatste blijft in het eerste gedeelte veel digter bij het oorspronkelijke, dat boven be-
{==611==} {>>pagina-aanduiding<<}
schrijving en uitdrukking krachtig en schilderachtig is. Dat fortes drukt zoo geheel uit onzen overmoed, ons vruchteloos vermoeijen, onze verwaandheid, onze gewaande sterkte; het staat bij brevi zoo regt pikant; brevis is het leven in waarheid en inderdaad; fortes zijn de menschen slechts in verbeelding en in eigen' waan. Op eene andere plaats (L.I. Od. 11. v. 6.) drukt horatius dit uit door:

Et spatio brevi 
Spem longam reseces. 


of, L.I. Od. 4. v. 15.

Vitae summa brevis spem nos vetat inchoare longam. 


Brevi fortes volgt derhalve elkander uitstekend als in éénen adem; om de tegenstelling des te krachtiger te doen gevoelen. Horatius dacht bij brevi aevo waarschijnlijk aan het Grieksche ὀλιγχρόνιος, of het Homerische μινυνθάδιος. Zeker Dichter bij seneca (Nat. Quaest. L. III. C. 1.) heeft dezelfde schielijke opvolging in zijne regels, die met horatius hier wel mogen vergeleken worden:

Tollimus ingentes animos, et maxima parvo 
Tempore molimur. 


Molimur komt hier aardig overeen met jaculamur, en maxima parvo met brevi fortes. Jaculari is een woord, tot de jagt meer bijzonder behoorende, gelijk ons bejagen; men kan het dus hier misschien best vertalen door najagen; er zit in dit jaculari hier nog de kracht van het schieten naar een wit, van het zoeken te treffen van een verwijderd doel; vergelijk persius, Sat. III. v. 60.

Quo tendis et in quod dirigis arcum? 


Oosterdijk heeft hier, het hoofddenkbeeld, maar niet de woorden vasthoudende, ons taaleigen wèl te baat genomen; het Latijnsche is door zijne kortheid echter veel krachtiger.
Het geheel is bij beide uitnemend gevolgd. Het van zee en stergewelf bij van winter is echter niet volkomen juist; wij zouden hier aan oosterdijk de voorkeur geven. De uitdrukking van horatius, alio calentes sole, is, als ware het, eene gemeene volksuitdrukking, waarvan de eigenlijke valsch-
{==612==} {>>pagina-aanduiding<<}
heid door den Dichter zelven zeer wel gevoeld werd. Zoo zegt ook virgilius, Georg. Lib. II. v. 512.

Atque alio patriam quaerunt sub sole jacentem. 


Sol is hier voor luchtstreek. Dat men zich zelven, dat is, de onrust van zijn eigen hart, door het vaderland te verlaten, niet ontvlieden kan; dat reizen of veranderen van woonplaats niets doet om droefheid en zorg te ontwijken is door andere Dichters meermalen in treffende beelden gezegd. Vergelijk onder anderen lucretius, op het einde van het derde boek. Onze willem van haren drukt dit denkbeeld uitstekend uit in de volgende regels van zijnen heerlijken Lierzang, Het Menschelijk Leven, als hij den diepbedroefden over het verlies van vrouw of kind toevoegt:

Vlugt dan, reis vrij naar afgelegen staten 
Zeil door de middellijn naar 't verre zuiderland; 
Hun denkbeeld zal u nooit verlaten; 
Het staat, het wacht u reeds op strand. 


(Het vervolg en slot hierna.)






Dissertatio sistens comparationem principiorum educationis apud Romanos et recentiores artis Paedagogicae Auctores, quam Ampliss. Philosophorum ordini in Academia Fridericiana Halensi et Vitebergensi consociata, pro summis in Philosophia honoribus rite consequendis, die VII Martii 1819. obtulit Auctor Petrus de Raadt, Antverpiensis. Halae Formis F. Grunerti, Fil. 8vo. maj. pp. 92.

Wij haasten ons met de aanmelding van dit Akademisch proefschrift, niet slechts omdat het de vrucht is der letteroefeningen van eenen jeugdigen Landgenoot, die zich tot Onderwijzer en Opvoeder vormt, en, om zich in deze moeijelijke kunst te volmaken, moeite noch kosten ontziet, en nu reeds, door dezen zijnen jeugdigen arbeid, den Nederlander grootelijks eere aandeed op eene buitenlandsche Hoogeschool, maar vooral om de innerlijke waarde van het opstel, hetwelk, in eenen goeden Latijnschen stijl, overvloedige bewij-
{==613==} {>>pagina-aanduiding<<}
zen draagt van welbesteden tijd, gezond oordeel, onpartijdig onderzoek, wezenlijke geleerdheid en noeste vlijt. Beteren Leidsman en Wegwijzer kon zich zekerlijk de Jongeling niet gekozen hebben, dan den beroemden aug. herm. niemeijer, wiens onderwijs en vriendschappelijken omgang hij, ook als huisgenoot, drie jaren aaneen genoot, en uit wiens school, welke hij niet onvoorbereid bezocht, hij nu te voorschijn treedt met grooten lof, de verwachting, die wij van hem moesten opvatten, geenszins te leur stellende, hetwelk deze zijne Verhandeling overvloedig bewijst. Dezelve is aan gezegden voortreffelijken Hoogleeraar opgedragen, terwijl zij te dier gelegenheid de overige beroemde Hoogleeraren dier schole geenszins vergeet.
De kundige Schrijver doet in zijne Verhandeling aan de Ouden ten volle regt, en houdt de vlijtige beoefening hunner schriften, ook in zijn vak, allezins noodig; maar hij is echter verre vervreemd van zoo dwaze vooringenomenheid met de Ouden, dat hij het goede en betere van lateren en van onzen tijd zou willen betwijfelen. Het doel van dit stuk is eene vergelijking van de beginselen der opvoeding bij het Romeinsche volk met de tegenwoordige bij ons; waarbij dan het oordeel over de meerdere voortreffelijkheid voor ieder gemakkelijk wordt. Eerst doet hij onderzoek naar het eindoogmerk, dat zich de Romein bij de opvoeding voorstelde; en, na aangewezen te hebben, dat men dit niet uit eene of andere plaats van dezen of genen Schrijver af kan doen, houdt hij voor algemeen erkend, dat men goede zeden in het algemeen als hun doeleinde houden kan. Hierop gaat hij over tot de vergelijking van sommige nieuwere Schrijvers; alvorens echter zeer juist doende opmerken het verschil, dat er is tusschen het grondbeginsel, principium summum (höchster Grundsatz) en het eindoogmerk, ultimus finis (Endzweck). Principium summum is de algemeene wet, die uit geene andere kan warden afgeleid, maar uit welke iedere andere regel, tot die wetenschap behoorende, oorspronkelijk is; en het finis ultimus is dat, waartoe geheel de wetenschap, en iedere regel, henen leidt. ‘Jam si summum alicujus disciplinae principium formula quadam exprimitur, duo haec contineat oportet: 1) ultimum, qui spectandus sit, finem; 2) viam, qua certissime eum finem consequi possimus.’ Eene
onderscheiding, gelijk ieder voelt, van groot belang. Na

{==614==} {>>pagina-aanduiding<<}
aanwijzing van het verband der opvoedingswetenschap met de zedelijke wijsbegeerte, wordt nu het beginsel (principium summum) nagegaan, bij montanus, hobbes, mandeville en anderen; bij de Epicurische school, de Stoïsche wijsgeeren; voorts bij hutcheson, bij locke, rousseau, en eindelijk bij niemeijer, met hetwelk zich onze Schrijver vereenigt, en hetwelk hij dus uitdrukt: ‘cura ut omnes hominis vires ita excolas ut ultimum hominis finem, puram moralitatem, ab omni parte perfectissime consequi possis.’ - Het overige en grootere deel dezer Verhandeling beschouwt de bijzondere deelen der bedoelde opvoedingskunst of wetenschap. Om niet te uitvoerig te zijn, bij een stukje van kleinen omvang, maar zaakrijk, en dat ieder beoefenaar van het vak, die het Latijn verstaat, gaarne zelf zal lezen, willen wij de opschriften der paragraphen hier slechts opgeven: De educatione physica sic dicta. De artis gymnasticae definitione et partitione. De artibus aperariis, sive sordidis sic dictis. De cultura animi. De memoriae cultura. De educatione aesthetica sic dicta. De educatione morali negativa sic dicta. De educatione morali positiva sic dicta. Bij de behandeling van die alles vereenigt de Schrijver beknoptheid, duidelijkheid en eene genoegzame volledigheid. Ten slotte ontvangen wij een kort en onderhoudend verslag nopens de regeling en wijze van opvoeding bij de Romeinen, welke, gelijk algemeen bekend is, bij de Grieken ter school gingen: ‘Graecos,’ zegt de Schrijver te regt, ‘ut quaque in re, ita etiam in educatione, ita sunt imitati hujus aevi (serioris) Romani, ut fere unam eandemque haberent.’ Een bijvoegsel
geeft nog eenig berigt aangaande den beroemden j.a. comenius, van 's mans eigene hand, hier overgenomen uit zijne Opera didactica omnia, en wel uit de Opdragt van zijne Schola ludus seu Encyclopaedia viva, cet. aan toenmalige Burgemeesteren van Amsterdam; welk werk thans bijzonder zeldzaam is.
Het kan niet anders, of deze schoone Verhandeling vestigt de aandacht van het letterkundig en vaderlandlievend publiek op den jeugdigen Geleerde, die allezins een waardig Zoon belooft van den, als Onderwijzer en Opvoeder, algemeen bekenden en geachten Vader, en zoowel het vroeger onderwijs van dezen, en van andere kundige mannen in Holland,

{==615==} {>>pagina-aanduiding<<}
als nu van den beroemden niemeijer, grootelijks eere doet; terwijl wij hopen, dat hij zijne verkregene kundigheden, die hij thans, gelijk wij vernemen, door eene paedagogische reis in Zwitserland en Frankrijk nog verder uitbreidt, voornamelijk ten nutte der vaderlandsche jeugd zal aanwenden, waartoe wij wenschen, dat het hem aan geene aanmoediging zal outbreken. Inderdaad het zou ons bevreemden en smarten, zoo hij te spoedig te rade werd, dezelve in Engeland te zoeken; zij kan hem immers ook in Holland niet ontbreken.





Gedichten van Mr. J. Kinker, Hoogleeraar in de Wijsbegeerte, enz. aan de Hoogeschool te Luik, Lid van het Koninklijk Instituut. Iste Deel. Te Amsterdam, bij J. van der Hey. 1819. In gr. 8vo. XLIII, 196 Bl. f 3-12-:

De Lezer, die zich mogt verbeelden, hier eenen gewonen bundel van kleinere en grootere versjes te ontvangen, gedeeltelijk zeer wel ingerigt tot eene ligte en vermakelijke lektuur bij het ontbijt en de theetafel, of, hetgene misschien meer plaats heeft, na den middagmaaltijd, om er smakelijk bij in te dutten, zou zich bedrogen vinden; of het moest zijn, dat de Duitsche Hoogleeraar wolff hier vele navolgers had, die, voorheen gewoon zich door zijne dochters, te genoemden einde en tijd, iets uit wieland te laten voorlezen, na de verschijning van kant's kritieken, deze daartoe aanwendde, zeggende, dat hij den man niet verstond noch behoorlijk wist te volgen, en dat juist dit confuse, schemerachtige, droomerige regt geschikt was, om iemand de wereld, zich zelven en al te doen vergeten en alzoo inslapen. Immers voor dezulke levert de Luiksche Hoogleeraar dubbele stof, wijsgeer en dichter tevens, en bij wien zijne filozofische ideën niet mogten aanslaan, die ware ligt met zijne poëtische beelden geholpen. Doch, honni soit qui mal y pense; het is er verre af, dat wij den Heer kinker voor een confus of schemerachtig hoofd houden, zoo min als den grooten Koningsberger zelven; schoon de eerste het ons niet ten kwade duide, dat wij een deel der fraaije zaken, welke hij ons voorhoudt, als droomen beschouwen.

{==616==} {>>pagina-aanduiding<<}
Trouwens de Heer kinker is loijaal genoeg, naar wij vooronderstellen, om te zeggen: hanc veniam damus, petimusque vicissim, wanneer hij een goed gedeelte van ons Christelijk geloof in dezelfde rubriek rangschikt. Inderdaad - opdat wij dit nog bij deze toevallige voorafspraak voegen - geesten zoo verheven als die van onzen Wijsgeer-dichter en zekeren anderen antifilozoofschen Poëet (want les extrêmes se touchent) strekken ons, door hunne zeldzame afpadigheden, (een toch van beiden mist zeker den weg) tot een sprekend bewijs van 's menschen gebrekkigheid - gebrokenheid, zouden wij haast wel willen zeggen; zoo iets namelijk van een voortreffelijk wezen, maar waaraan iets hapert, dat misschien door een' zwaren val beschadigd is.
Doch, om ter zake te komen: de verzen beslaan slechts twee derden van dit boek; het overige zijn vooropgezondene algemeene en achteraangevoegde bijzondere aanmerkingen, tot drie of vier der dichtstukken behoorende. Het gansche getal van deze is acht, alle van eenige uitgebreidheid, schoon het eene meer, het andere min. Zie hier de opschriften: Het ware der Schoonheid. De Toekomst. Het Alleven, of de Wereldziel. God en Vrijheid. Wilskracht en Deugd. Gedachten bij het graf van kant. Klaagzang bij het graf van deiman. De Dichtkunst. Het bijgevoegde in proza loopt inzonderheid over drie of vier onderwerpen: het al of niet gepaste eener dichterlijke behandeling van wijsgeerige zaken - de theorie van maat, verdeeling en vorm der Hollandsche verzen - den aard van het schoone, ten opzigte vooral van de navolging der natuur door de kunsten - een en ander over het Alleven.
Een schat van zaken, zoo als men ziet - aanwijzing en uitvoering - alles meest in een zeker verband staande, en doorgaans onderwerpen, welke wij reeds van elders als geliefkoosde studiën van den Hoogleeraar kennen. Wij beginnen met de theorie, en wel bijzonder betreffende de verzustering van wijsbegeerte en dichtkunst. Hetgene hierover gezegd wordt, schijnt nog al steek te houden, en de proeven (van welke straks nader) bevestigen het gestelde op eene uitnemende wijze. Nogtans durven wij niet wenschen, dat de Auteur vele proselieten make: want doorgaans behagen ons de tweeslachtige wezens niet, die uit zulk een ongelijk huwelijk voortkomen. Over het geheel hebben zoodanige bespiegelingen altijd iets eenzijdigs;

{==617==} {>>pagina-aanduiding<<}
ook vooronderstellen zij veelal beweringen, die niemand voorstaat, en zoo ziet men dan twee dreigende gestalten oprijzen, die, als ware het, gedurig tegen elkander roepen, dat de toegebragte slagen niet treffen, en waar veelal de waarheid tusschen beide ligt. Daarenboven schijnen ons slechts sommige wijsgeerige onderwerpen toe, uit zich zelve voor zulk eene dichterlijke, althans lyrische, behandeling vatbaar te zijn. Die hier voorkomen, zijn of met de geschiedenis of met de kunsten verwant, of zij behooren tot het praktische gedeelte der Kantiaansche wijsbegeerte, dat meer postuleert en op het geweten appelleert dan eigenlijk filozofeert, of eindelijk het behoort tot het allernieuwste, dat ons altijd voorgekomen is meer poëzij dan iets anders te zijn; gelijk het, trouwens, in het tegenwoordig Duitschland aan de orde is, of reeds weêr geweest is, deze twee en de religie bovendien voor ten naasten bij een zelfde ding te houden. In één woord - want het bestek eener gewone recensie verbiedt ons uit te weiden - wij wenschen geene bloote geschiedenis, maar gunnen nogtans den Dichter gaarne, dat hij zich aan dezelve vasthoude, liever dan te zweven in eene dunne middelstof, waar de poging, om zich drijvende te houden, maar al te ligt zigtbaar wordt.
Het belge den Dichter niet, dat wij ook op zijne gedachten omtrent het werktuigelijke iets wenschen af te dingen. Niemand betwist voorzeker den Heere kinker de volkomenste bevoegdheid, om over dit onderwerp te oordeelen. Zijne kundigheden, zijne muzikale talenten en fijn gehoor, zijne schoone Verhandeling over de Hollandsche Prosodie, en het eeregoud, daarmede behaald, stellen dit buiten allen twijfel. Ook zijn wij verre van het Catsiaansche te willen verdedigen. Ja, in stoffen, als hier behandeld worden, is de Alexandrijn van kinker misschien de eenige bruikbare. Doch of niet hij zoowel als die andere, Hollands puikpoëet, somtijds den zang wat al te ver uit het oog verliest..... naar ons gevoel, ja!
Met den twist, eindelijk, over het getrouwe of ideale in de navolging der natuur, willen wij ons niet inlaten. Maar het is, in zekeren zin, toch slim door den Dichter overlegd, om de bewering van den beroemden Franschen kunstregter, die hem vlak tegen is, juist tot den grondslag van zijn stuk te leggen, en haar zoo te verklaren, dat dit regt goed gelukt;

{==618==} {>>pagina-aanduiding<<}
waarbij hij zich dan ook aardig dom houdt, alsof boileau het niet anders had kunnen meenen, en er eigenlijk maar één gevoelen bestond. Waren wij intusschen niet bang voor het lot van de vledermuis in de fabel, wij verklaarden ons alweêr onzijdig.
Het vers, dat tot de laatste reflectiën aanleiding gaf, is het eerste in den bundel, en voorgelezen bij de prijsuitdeeling van Kunst zij ons doel! Er is ontegenzeggelijk veel waars en veel schoons in hetzelve. Of echter de priesters van het schoone, de eerste toehoorders bij deze voordragt, derzelver waarheid wel zoo duidelijk hebben ingezien, of de dichterlijke toestel hier wel volkomenlijk gestrekt hebbe, om het licht in deze zaak regt te doen uitkomen, beslissen wij liefst niet. Hoe veel genoegen wij in het stuk ook vonden, het allerbest voldeed het ons geenszins, en daarom willen wij - juist geene aanmerkingen maken, want onze ontevredenheid is louter negatief, maar op een ander stuk wachten, om de kunst van kinker nader te doen kennen.
De Toekomst evenwel zal dit stuk niet zijn. De man is, daarin, wat uit zijn humeur. Hij knort en roept tegen ik weet niet welke stilstaanders, achteruitloopers enz. enz., waaronder wij somtijds zelve wel eens konden behooren. Met dat al behouden wij steeds hoogachting voor den man, die dezelve voor waarheid, deugd, menschenregt en maatschappelijk heil overal zoo sterk aan den dag legt.
Maar Het Alleven, of de Wereldziel? Dit is een waar meesterstuk in ons oog. De nieuwe Duitsche wijsgeeren zijn ons nooit bijzonder duidelijk voorgekomen. Dezen dichterlijken Natuurfilozoof intusschen verstaan wij volkomen; wij lezen hem met genoegen, en geven hem, tot eene zekere mate toe, geheel regt. Alles leeft in de natuur - zie daar, Lezer, den hoofdzakelijken inhoud - van het vermorzeld gruis af, ook het lijk, dat pas den adem heeft uitgeblazen - alles werkt op elkander, en breekt en herstelt duizendmaal het evenwigt, om eene eeuwige gedaantewisseling daar te stellen - de dampkringen van eenen wereldbol smelten in dien van eenen anderen, en de magnetische, galvanische en andere nog onbekende vloeistoffen, in onderlinge aanraking en vermenging, brengen niet weinig toe tot deze schepping en herschepping. Maar er zijn trappen van leven; delfstof, plant, dier, mensch zijn derzelver algemeenste verdeeling, tot het

{==619==} {>>pagina-aanduiding<<}
bij den laatsten eindigt in vrije werkzaamheid, onafhankelijk van de stof zelve, die haar voortbragt. Het spreekt van zelf, dat dit gansche tafereel, deels op natuurkundige feiten, deels op onderstellingen gegrond, niets bewijst tegen het bestaan van God, niets of althans verbaasd weinig oplost van de zwarigheden, waarin wij, zonder Hem als Schepper aan te nemen, steeds blijven hangen. In tegendeel, ik wilde, dat een bilderdijk, na eerst dit en vervolgens zeker hoofdstuk uit Jezaïas of eenig ander gedeelte van den Bijbel gelezen te hebben, ons eenen lierzang gaf, De Godheid getiteld; geen twijfel er aan, of het werd iets heerlijks. Met dat al ligt de bedoeling dezen weg op, en het maakt ons die bewering eenigzins verstaanbaar, welke anders zoo vreemd luidt, dat zekere soort van nieuwe mystieken wel aan God den Zoon, maar niet aan den Vader zou gelooven. Immers de mensch, als ideaal gedacht, is het hoogste, wat deze leere kent. - Hoe dit zij, als Dichter verdient de Genie allen lof, die zulk een onderwerp zóó wist te behandelen.
God en Vrijheid, het stuk hierop volgende, strekt ons tot een nieuw bewijs der voortreffelijkheid van het voorgaande, daar dit vers, dat, vroeger uitgegeven, ons meermalen had verrukt en weggesleept, nu minder werking deed; schoon wij geene bijzondere aanmerkingen hebben, en het resultaat nog nader strookt met onze denkwijze.
Wilskracht en Deugd, een klein doch schoon stukje, voornamelijk tegen hen gerigt, die 's menschen zedelijke vrijheid op losse schroeven stellen.
Gedachten bij het graf van kant; uitvoerig, in tienregelige coupletten, hoogstdichterlijk, bestaande voornamelijk in eene breede en gebijzonderde schilderij, tot welke de wijsgeer zelf, met twee, drie trekken, de ruwe schets heeft geleverd, toen hij ons voorstelde als gevestigd op een eiland, tot hetwelk al onze kennis zou bepaald zijn, terwijl niets dan waan en logen hetzelve als eene zee omringt. Die zee heeft geene vastheid; wat zich boven dezelve verheft, verdwijnt weêr even zoo; de stelsels der bovennatuurkunde waren slechts hooggaande golven, ten beste genomen drijvende ijsgevaarten, die zich van verre als trotsche paleizen vertoonen, maar spoedig voor de zou bezwijken, enz. enz. Kant heeft deze waarheid ontdekt, het eiland van alle zijden bekeken, enz.

{==620==} {>>pagina-aanduiding<<}

De Klaagzang op deiman komt het naast aan den gewonen dichttoon, waarin het hart meer dan het verstand, of zelfs de verbeelding, spreekt. Hij is zeer fraai, oorspronkelijk, en van eene gepaste strekking.
De Dichtkunst heeft ons niet bijzonder behaagd. Wij gelooven haast, dat kinker te veel wijsgeer is, de zaak te gemakkelijk doorziet en onder zekere bewoordingen brengt, om hier regt belangrijk te zijn. Hij beschrijft het schoone voorwerp wel met waardige, heerlijke trekken; maar wanneer een ander worstelt en naar beelden grijpt, en straks weêr naar nieuwe, om de zaak voor zich zelven zoowel als voor zijne toehoorders verstaanbaar, aanschouwelijk te maken, dan doet dit eene treffender werking.
De slotsom is, dat zij, die, met kinker, de poëzij houden voor iets meer dan uitspanning, en met de denkbeelden der nieuwere wijsbegeerte niet geheel onbekend zijn, hier aangenaam voedsel voor hunnen geest zullen vinden. Wij beschouwen zijnen bundel als een nieuw bewijs van 's mans overrijken geest. Zelden mogen wel zoo veel scherpzinnigheid met zoo hooge vlugt van verbeelding, diepte en omvang te zamen gaan. Misschien zal iemand vreezen, dat dergelijke bekwaamheid, met eene mate van ongeloof verbonden, den man gevaarlijk moet maken. Doch dit komt ons in het bijzonder zoo niet voor. Oppervlakkige geesten vatten hem niet. Zedelooze knapen stuiten voor zijne gestrenge zedeleer en hooge eischen der volmaaktheid terug. Het stelligst en duidelijkst is hij nog op het stuk van de onsterfelijkheid der ziel, zoo als blijkt uit deze regels van het Alleven, die wij, tot een proefje, hier laten volgen:

Wat toch bekreunen we ons om 't onbekende leven, 
Om 't aanzijn na den dood? - Of we, aan ons-zelf hergeven, 
't In hoogre dadigheid hernieuwd - 't in grootscher' kring 
't Verleefd verledene, met zelfs-herinnering 
Aanschouwen zullen? - Staak, staak dit onzinnig hopen, 
Om 't nietig gistren aan het morgen vast te knoopen, 
Om, met den ballast van 't verweesne toegerust, 
In 't zelfde zinnelijk gevoel, aan de overkust 
Van 't onbekende Lethe, als uit een' droom te ontwaken, 
En de afgesleten vreugde en smart op nieuw te smaken! 

{==621==} {>>pagina-aanduiding<<}

Wat ook die levensnacht moog zijn, die ons verbeidt, 
Wat form dit denkende ik en zijne ondeeligheid 
In de eindlooze éénheid der ontelbre krachtheelallen 
Der zich hervormende Natuur ten deel moog vallen - 
Genoeg! - Wij zijn slechts één, met haar die eeuwig leeft, 
Wij rijpen in haar voort met al wat adem heeft! 








1. Beknopte Aardrijks- en Geschiedkundige Beschrijving der Provincie Groningen. Door H. Kremer, Schoolonderwijzer te Zuidhorn. Te Groningen, bij J. Oomkens. 1818. In gr. 8vo. 181 Bl. f 1-:-:


2. Het Distrikt van Sluis in Vlaanderen, beschouwd in deszelfs wording, natuurlijke, burgerlijke en zedelijke gesteldheid. Door J. Ab Utrecht Dresselhuis, Christenleeraar bij de Hervormden aan de Hoofdplaat. Te Middelburg, bij S. van Benthem. 1819. In gr. 8vo. 162 Bl. f 1-10-:

Wij achten het een bijzonder voorregt van den tegenwoordigen tijd, dat kundige mannen zich verledigen met de beschrijving dier provinciale gedeelten onzes Lands, alwaar zij wonen, en dus gelegenheid hebben tot eigene aanschouwing en toegang tot zoodanige archiven, die hier en daar voorhanden zijn. De beide alhier aangekondigde geschriften zijn tot het verklaarde oogmerk zeer dienstig.
Het eerste, zijnde een Prijsschrift op de door de Commissie van Onderwijs voor de Provincie Groningen gedane Uitschrijving, met toewijzing van een' gouden Eerpenning en twintig Dukaten, behelst, in drie Hoofdstukken, eene algemeene beschrijving, ten opzigte der verdeeling, grenzen, wateren, dijken, sluizen, gronden, voortbrengselen, breedte, lengte en grootte, luchtgesteldheid, landaard, bevolking, beschaving en zeden; voorts, de korte geschiedenis der oude gesteldheid, bevolking, oorlogen en toestand, tot op den tegenwoordigen tijd, en eene bijzondere of plaatselijke beschrijving der Stad en Ommelanden, die met elkander de provincie uitmaken. Daarna volgt eene tabellarische opgave der kwartieren Groningen, Appingedam en Winschoten, met een behoorlijk Register en beknopt Kaartje.
Voor zoo ver wij hebben kunnen nagaan, is dit stuk voor-
{==622==} {>>pagina-aanduiding<<}
treffelijk bearbeid, en wij mogen ons gerustelijk verlaten op het goedkeurend oordeel der Commissie, welke nog uit een tweetal andere met zilver bekroonde geschriften eenige bijzonderheden ter voltooijing aan den Schrijver heeft medegedeeld.
Het tweede stuk, wegens Sluis in Vlaanderen, behandelt, almede in drie Afdeelingen, de natuurlijke, burgerlijke en zedelijke gesteldheid van dit Distrikt, en dus de ligging, gedaanteveranderingen, bedijkingen, gronden, enz.; de geschiedenis, den handel, fabrijken, landbouw en verdere middelen van bestaan; en eindelijk, de gesteldheid der inwoners, den Godsdienst, en de zedelijke en verstandelijke beschaving.
Ook deze behandeling van zaken kenmerkt zich door eene gegronde kennis, juiste voordragt en welgewikt oordeel. Dit straalt bijzonderlijk door in de treffelijke verdediging van deze landstreek tegen de aantijgingen wegens hare ongezondheid, welke door den Schrijver te regt aan onkunde worden toegeschreven. Ook met veel genoegen lazen wij des Leeraars gunstige getuigenis omtrent de Godsdienstige verlichting en verdraagzaamheid, en tevens omtrent de heerschende goedwilligheid der ingezetenen.
Beide geschriften zijn niet wel vatbaar voor eenig uittreksel tot eene proeve; beide hebben zij aanspraak op een gunstig vertier, ook bijzonderlijk ten dienste der Scholen voor het vak der Aardrijkskunde, en vooral voor de kennis van ons eigen Vaderland. Hartelijk wenschen wij, dat de Commissiën van Onderwijs even werkzaam zullen zijn, om ons met de nog ontbrekende provinciale beschrijvingen van Gelderland, Utrecht, Vriesland en Zuid-Holland te voorzien, gelijk wij die nu reeds van Overijssel, Groningen en Noord-Holland bezitten.


Generaal Moreau, of de drie Tuiniers; Tooneelspel in één Bedrijf. Uit het Hoogduitsch van W. Vogel, door P.L. Te Amsterdam, bij J.C. van Kesteren, 1818. In kl. 8vo. 60 Bl. f :-9-:

Emilia en d' Armont, beide kinderen van eene adellijke familie, welke om de staatkundige onlusten Frankrijk heeft moe-
{==623==} {>>pagina-aanduiding<<}
ten verlaten, zijn, onder den naam van Babet en Louis, in dienst van den Generaal Moreau getreden, die hen allerwegen minzaam behandelt. Beide, de Tuinier en het Landmeisje, verlieven op elkander, en begeeren de toestemming van hunnen gewaanden Meester. Deze, met hunne lotgevallen bekend, vertraagt zulks tot op de ontknooping. Moreau zelf had het landgoed van Emilia's Broeder, den uitgewekenen Markies d' Alton, gekocht en zeer verfraaid, doch altijd met oogmerk, om het aan den regten eigenaar, bij zijne terugkomst in Frankrijk, weder te geven. De Markies zwerft, mede als Tuinman vermomd, in die oord rond, verlangende zijn oud landgoed te zien en zijne Zuster op te sporen. Moreau, onder den naam van Bertrand en het voorkomen van Tuinman insgelijks vermomd, spreekt met hem, ontvouwt hem langzamerhand hetgene hij zoekt, maakt hem bekend met de vrijspraak, welke hij door zijnen invloed verkregen had, zoodat hij van de lijst der uitgewekenen is geschrapt geworden, en geeft hem tegelijk het landgoed terug, met verzoek, dat hij het huwelijk tusschen beide gelieven toestemme, die ook nu hunne rijke goederen weder bekomen, zoo als zulks dan ook door den Markies gegeven wordt.
Deze is de inhoud van dit kleine Tooneelspel, hetwelk men wil, dat op eene ware gebeurtenis van den jare 1803 gegrond is. De behandeling is landelijk eenvoudig; de intrigue en ontknooping zijn mede eenvoudig. Er is wel niet veel geest in; maar het onderwerp is onschuldig, en het stukje heeft bij de vertooning niet kwalijk voldaan.


De Bremer Neef, Blijspel in één Bedrijf. Naar het Hoogduitsch van Theodor Körner. Te Groningen, bij W. van Boekeren. 1819. In kl. 8vo. 32 Bl. f :-8:

Eene onschuldige grap, maar, in de vertaling voor het minst, niet grappig noch luimig genoeg voorgesteld. Frans mint Grietje, en Grietje mint Frans; maar de vader van Grietje heeft zich de gril in het hoofd gezet, dat zijne dochter eenen schoolmeester huwen moet. Hij ontbiedt dan een' verren, hem onbekenden, neef uit Bremen, wien hij Grietje belooft. De neef wordt verwacht; dan, vader krijgt toch medelijden met Grietje, maar wil haar evenwel beproe-
{==624==} {>>pagina-aanduiding<<}
ven, of zij Frans wel regt genegen is. Hij vermomt zich als schoolmeester en neef; zoo vindt hem Frans, die zich mede, met Grietje's overleg, als schoolmeester en neef vermomd had, bij het meisje. Die ontmoeting geeft geene geringe verlegenheid. Het slimme meisje had inmiddels den vader herkend, verkleedt zich mede als schoolmeester, en, na een weinig geplaag, ontdoet zij zich van hare vermomming, ontmaskert vader en bruidegom, en met de belofte, dat de eerste zoon uit het huwelijk schoolmeester worden zal, heeft de klucht een gelukkig einde.





Bijbelsche Geschiedenis. Een Leerboek voor Kinderen. Door A. IJpeij, Doctor en Hoogleraar der Godgeleerdheid te Groningen. Tweede, vermeerderde en verbeterde, Uitgave. Te Utrecht, bij O.J. van Paddenburg en O.J. van Dijk. 1818. In 12mo. 534 Bl. f 1-8-:

Hoezeer wij de eerste uitgave van 1803 niet bij de hand hebben ter vergelijking, zoo is ons de naam des Hoogleeraars genoegzame verzekering, dat de woorden vermeerderde en verbeterde, op den titel, geene ijdele klanken zijn. Wat den vorm betreft, is deze uitgave aan de eerste gelijk, van welke het druk en nuttig gebruik ons vroeger gunstig berigt allezins heeft bevestigd; zoodat deze onze aanmelding inzonderheid dienen moet tot narigt, dat er wederom voorraad van deze Bijbelsche Geschiedenis voorhanden is.





Licentius, of de onberaden Zoon. Een zedelijk Verhaal. Door T.C. Beilanus, Predikant te Paesens. Te Groningen, bij R.J. Schierbeek. 1819. In kl. 8vo. 57 Bl. f :-6-:

Eene zeer gepaste navolging van 's Heilands treffende Gelijkenis van den verloren' Zoon, in de schets van eenen ligtzinnigen Jongeling, die, na de ellendige gevolgen van zijn wangedrag ondervonden te hebben, met al het gevoel van diep berouw tot zijnen Vader wederkeert, van hem vergiffenis ontvangt, nog andere loszinnige Jongelingen van het pad des verderfs terugvoert, zijne zaken getrouwelijk waarneemt, en eindelijk den vollen zegen van eenen stervenden Vader erlangt.
Het boeksken, hoe klein van omvang, verdient aanprijzing, en is zeer geschikt tot voorlezing in huisgezinnen en scholen, mits het de onnavolgbaar treffende Bijbelsche voorstelling aldaar niet verdringe.






{==625==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 590.)

[VIde Deel.] Zucht tot navolging deed bij de Israëlieten de begeerte naar eenen Koning ontstaan, en onder heilzame bepalingen werd aan die begeerte voldaan. Saul was de eerste Koning, maar verloor door eigenmagtig handelen den troon voor zijn geslacht. David, in het geheim tot Koning gezalfd, komt als harpspeler, ter verzachting van Saul's zwaarmoedigheid, aan het hof, en kwam alzoo in de gelegenheid, het met deszelfs lasten en gevaren te leeren kennen. Schoonzoon des Konings geworden, en proeven van dapperheid gegeven hebbende, krijgt hij aanhang, verwerft ook de vriendschap van 's Konings zoon, maar wordt door Saul vervolgd, totdat deze, tegelijk met Jonathan, in eenen slag tegen de Philistijnen sneuvelde.
Israël was ten tijde van Saul's regering nog niet ver van de vorige eenvoudigheid verwijderd. Voor zang- en toonkunst had men nog, even als tevoren, zeer veel geneigdheid. Ook de manier van oorlogen bleef op den ouden voet, waarop zij nog is bij onbeschaafde volken. Evenwel was de beschaafdheid, in vergelijking met die uit het tijdvak der Regteren, toegenomen, en aan dezen trap van volksbeschaving was de toestand van Godsdienst en zedekunde in dezen tijd natuurlijk evenredig. De dienst van Jehovah was nog niet geheel vrij van inmengsel der afgoderij; evenwel vindt men ook ontegenzeggelijke bewijzen van inzigten in den waren Godsdienst, van gezonde zedekundige begrippen, en van edele deugd; geen wonder dus, dat wij ook in dezen tijd eenige voortreffelijke zedelijke karakters vinden. -

{==626==} {>>pagina-aanduiding<<}
Saul had zich, bij den aanvang zijner regering, meer toegelegd op de beveiliging van zijn land, dan op de volksbeschaving. Het eenigste, wat hij, volgens berigt des Bijbels, voor deze, of de Godsdienstige en zedekundige verlichting, heeft gedaan, is, dat hij de toovenaars en waarzeggers uit het land verbannen heeft. Ook hinderde welligt zijne volgende ongesteldheid hem, om zich te bemoeijen met datgene, wat op volksbeschaving invloed had. Het beste hieromtrent heeft men aan de weldadig voortwerkende inrigtingen van eenen Samuël dank te weten. - De opleiding tot Godsdienstigheid bleef over het geheel aan vroegere gelijk. Jehovah gebruikte nu inzonderheid Profeten of Zieners, die zijnen wil aan het volk overbragten, en Hem met Godvruchtige gezangen verheerlijkten, waartoe zij op sommige plaatsen grootere gezelschappen aanrigtten. Ook de Koning had eerbied voor hen; want zij waren verordend, om ook den Koning bij zijnen pligt te houden.
Na Saul's dood erkende de stam Juda David terstond als Koning, en Hebron werd zijn verblijf. De overige stammen kozen Isbozeth, een' van Saul's zonen. David veroverde al aanstonds den burg Sion, koos dien tot zijnen rijkszetel, bouwde zich een prachtig paleis, en legde een Serail aan. Er heerschte dus reeds meer Koninklijke pracht, dan bij Saul. Ook de ark van Jehovah liet hij naar Jeruzalem brengen, en verhief daardoor deze stad ook ten rijkszetel van Jehovah. Het bouwen van eenen Tempel werd hem ontzegd, schoon hij er vele bouwstoffen toe bijeenbragt. - Zijne echtbreuk met Bathseba, vergezeld met moord, veroorzaakte hem eene aaneenschakeling van onheilen; inzonderheid werd hij door het gedrag zijner kinderen gegriefd, en onderscheidene oproeren deden zijnen troon waggelen. Hij stierf hoogbejaard, na eene regering van 40 jaren.
Oude eenvoudigheid en zinnelijkheid in denken en handelen heerschten nog in den aanvang van David's troonbeklimming. Het gevoel was nog niet zeer kiesch en fijn; de hartstogten werkten, slechts weinig of niet

{==627==} {>>pagina-aanduiding<<}
beteugeld. Van voortgang in kunsten en wetenschappen vinden wij (behalve eenige flaauwe aangaande de geneeskunst) geene melding. In David's tijd, echter, ontvingen, door den toenemenden luister der Koninklijke regering, de openbare denkwijze en zeden der natie eenige andere wijziging; en David was, door zijn personeel braaf karakter, zijn meerder vermogen, zijne meer dan gewone verstandstalenten, en de rust, welke hij, na het verwinnen der naburige volken, langen tijd mogt genieten, juist geschikt, om zich ten aanzien van de beschaving des volks verdiend te maken. Inzonderheid was het de dichtkunst, waaromtrent hij zich verdienste verwierf; vervolgens was dit het geval omtrent de zang- en toonkunst, maar bovenal omtrent de Godsdienst- en zedeleer. Natuurlijke levendigheid van karakter, schoon deze, wanneer zij het verstand vooruitliep, de bron van grove fouten werd, gaf hem eenen Godsdienstigen aanleg. Warm, maar tevens verstandig, ijverde hij voor de Mozaïsche Godsdienstplegtigheden. Hij was vervuld met diep besef van de Goddelijke grootheid, zoo ten opzigte van Gods volmaaktheden, als van zijne regering. Hij en zijne Godvruchtige tijdgenooten leidden deze kennis af uit de beschouwing der natuur, der daden van God in de wereld, vooral der zoodanige, welke op de lotgevallen van Israël betrekking hadden, der eigene lotgevallen, en der Goddelijke openbaring, of der wet. Hij en zijne tijdgenooten hadden levendige indrukken van de doorgaande zedelijke verkeerdheid en strafschuldigheid der menschen voor God; maar tegelijk voedden zij het onwankelbaarste vertrouwen op Gods vergevensgezindheid voor allen, die een opregt berouw hebben van hunne overtredingen. Zij hadden denkbeelden aangaande een leven na den dood des ligchaams, hoewel zeer algemeene, bepaalde en donkere. De uitzigten van David en zijne tijdgenooten op eene toekomende verlossing waren wel nog aan den eenen kant donker, maar echter aan de andere zijde meer bestemd dan te voren, en
gewijzigd

{==628==} {>>pagina-aanduiding<<}
naar de toenmalige gesteldheid der Godsregering. De zedeleer van David en van zijne tijdgenooten loopt grootstendeels uit op een gedurig streven naar zedelijke verbetering van hart en leven. Zij was aan den eenen kant niet norsch en streng, maar aan den anderen toch zeer naauwkeurig. Zij was eene Godsdienstige. Zij bevat hoofdzakelijk de nadere ontwikkeling van het reeds door Mozes gegeven hoofdgebod der liefde jegens God en den naasten. De verwenschingen van David, over zijne vijanden uitgeboezemd, strekken niet ter wederlegging hiervan; want, gemerkt de mindere zedelijke ontwikkeling van dien tijd, zou men nog meer verwenschingen kunnen verwachten bij een zoo hartstogtelijk karakter als dat van David, die daarenboven zijne vijanden beschouwde als vijanden ook van Jehovah en van den staat. Naar mate de vrome Israëlieten van dien tijd gevorderd waren in de liefde tot God en tot den naasten, waren zij het ook in eene derde klasse van pligten: matiging der zelfliefde door de liefde jegens God en den naasten, doorgaans genaamd pligten omtrent ons zelve. De beweeggronden in de zedeleer van David en van zijne tijdgenooten zijn aan den eenen kant, naar den Israëlietischen smaak, uitwendig geluk en ongeluk, maar zij werden tevens aan de andere zijde hoe langs hoe meer veredeld.
Het was nu vooral Jehovah's oogmerk, om, zoo veel mogelijk, zijn gezag, als Opperkoning van Israël, en tevens als Schepper en Heer van alles, te bewaren hetwelk voorzeker noodig was ter voorbehoeding van het volk tegen de besmetting der afgoderij; ja hetwel nu zoo veel te noodwendiger was, als de Koninklijk regeringsvorm, uit deszelfs eigenen aard, meer in staat was, om het gezag van Jehovah, als Koning, te verzwakken, waarmede, naar den aard der theokratische denkbeelden bij den Israëliet, de verzwakking van den eerbied voor Hem, als voor den éénen waarachtigen God, noodzakelijk moest gepaard gaan. Hierom handhaafde Jehovah, kort vóót de invoering van het Ko-
{==629==} {>>pagina-aanduiding<<}
ningschap, zijne majesteit, op eene luisterrijke wijze, door verscheidene wonderen, en liet ook den Koning door eenen Profeet zalven, ten duidelijken bewijze, dat de Koning slechts zijn dienaar was, die geen gezag had dan door Hem. Ook de zigtbare handhaving van het oppergezag der Profeten, niet alleen boven de Priesters, maar in sommige gevallen zelfs boven de Koningen, had hetzelfde doel.
Daar nu Israël de leermeester van andere volken moest zijn, vraagt men natuurlijk telkens naar den invloed van deszelfs meerdere vordering in Godsdienstige beschaving op deze laatste. Met betrekking tot David's leeftijd, kan men hierop niets, wat geheel zeker is, antwoorden. Dit, ondertusschen, is in allen gevalle hoogstwaarschijnlijk, dat David's krijgsgeluk zijnen Jehovah bij de naburige volken zal hebben doen kennen als magtiger dan hunne Goden. Ook dit mag als zeker worden aangenomen, dat juist de denkbeelden van Godsdienst en zedelijkheid, welke David voornamelijk door zijne gedichten zoo algemeen verspreidde, naderhand de heidensche volken, toen de Joden zich onder hen in ballingschap bevonden, zoo gereed maakten, om, met verlating van den afgodsdienst, zich tot op zekere hoogte met de Israëlieten te verbinden, en dat David dus door deze liederen reeds van verre de verspreiding van den dienst des éénen waarachtigen Gods onder de Heidenen heeft voorbereid; te meer, daar vele van deze liederen in de Synagogen openlijk gezongen en naderhand ook in de Grieksche taal overgezet werden.
Salomo, door zijnen vader David met veel zorg opgevoed, beklom den troon in een tijdvak van rust en luister des rijks. Hij helde over tot rust en genot, aan welke hij zich dan ook, na genomene veiligheidsmaatregelen, overgaf; echter niet zoo, of hij gevoelde, wat tot het bestuur van zulk een uitgestrekt rijk gevorderd werd. Hij bad den Heer dan ook om wijsheid, zelfs boven den rijkdom; en dit gebed werd alzoo verhoord, dat hij beide verkreeg, en door zijne

{==630==} {>>pagina-aanduiding<<}
wijsheid wijd en zijd beroemd werd. Zijne hofhouding was prachtig en weelderig. Bij dit alles was hij rijk in onderscheidene kundigheden, en werd, ook door middel van den, door hem zeer begunstigden, koophandel, door het gansche Oosten henen beroemder, dan bijna ooit eenig Vorst.
De H. geschiedenis bewijst hare waarheid onder anderen ook daarin, dat zij Salomo niet geeft gelijk een verdichter hem maken zou, maar gelijk hij was, zelfs met zijne grove fouten. Hij was meer voor teedere dan voor hevige aandoeningen, niet vast van geest, en, schoon niet dronken in spoorlooze wellustigheid, echter bezield met eene al te sterke, onwederstaanbare drift voor het vrouwelijk geslacht; welk een en ander hem dan ook van de ware Godsvrucht eenigermate afleidde. Hij moest dan ook op menigerlei wijze Gods ongenoegen ondervinden, en kreeg aanzegging van de verdeeling zijns rijks na zijnen dood.
Zulk een Vorst moet uitgestrekten invloed op de beschaving van zijn volk gehad hebben; te meer, daar door David zoo veel was voorbereid. Salomo had door zijne eigene wijsheid meer regtstreekschen invloed op de beschaving van zijn volk. Hij begeerde van God wijsheid, om wél te regeren; maar ook zocht hij wijsheid, gelegen in de kennis aan allerlei wetenswaardige zaken, en slaagde daarin niet minder. Eene Koningin van Seba zelfs kwam zijne wijsheid hooren. Zij gaf wel slechts raadsels op; dan, dit was bij volken, wier vernuft pas ontlook, gebruik, en daarenboven vorderde het oplossen dezer raadsels, die vaak van wetenschappelijken aard waren, menigerlei kundigheden. - De gewijde oorkonden schrijven aan Salomo, 1 Kon. IV:33, kundigheden toe, betrekkelijk de natuurlijke geschiedenis; meer, echter, kan er gezegd worden van zijne verdiensten omtrent de dichtkunst, waarvan het Hooglied als minnedicht bewijs geeft, en welks inhoud moet beoordeeld worden naar Oostersche zeden. Ook de negen eerste Hoofddeelen der Spreuken zijn dichtstukken.

{==631==} {>>pagina-aanduiding<<}

Veel deed Salomo voor den Mozaïschen Godsdienst, gelijk zijn vader, en zijne Godsdienstige gevoelens stemmen met die van dezen overeen. Van 's menschen strafschuldigheid vinden wij bij Salomo minder dan bij David, omdat de meest zedekundige onderwerpen, die hij behandelde, er hem minder op bragten. Zijne verdiensten ten aanzien der zedeleer zijn ook grooter en menigvuldiger. Hij was een der eerste, die zich niet alleen op de leer der deugd opzettelijk toeleiden, maar ook haar onder een zeker hoofddenkbeeld voorstelden, namelijk onder dat van wijsheid. Zijne zedeleer was gegrond op den Godsdienst. Zij vordert niet slechts daden, maar ook een innerlijk deugdzaam gemoedsbestaan. Zijne zedelessen hebben echter dikwijls een bijzonder opzigt op de omstandigheden van den tijd, wanneer, en de plaats, waar zij voortgebragt, geschreven en verzameld zijn. Zij worden in de Spreuken voorgesteld als lessen der wijsheid, of als raadgevingen van eenen liefderijken vader, en tevens als zulke lessen en raadgevingen, die 's menschen waarde verhoogen en zijn geluk uitmaken. Salomo's zedeleer is wel ernstig, maar geenszins norsch en onvriendelijk. Zij rust op grondige menschenkennis.
Salomo sprak wel minder van de verbastering des menschdoms; hij zweeg er echter niet geheel van, vooronderstelde haar duidelijk, en legde haar ten grondslag van verscheidene zijner zedelessen. Hierop rust de zedeleer van Salomo, zijne zonden te belijden, na te laten, en zich te verbeteren. Ook bij Salomo's zede leer is liefde tot God en den naasten hoofdbron aller deugd, maar die zich in meer takken van bijzondere pligten verdeelt, dan bij David. Merkwaardig is het, dat in eenen staat, waar de veelwijverij algemeen, en dus de vrouw ook zeer veracht was, den man hoogachting voor de vrouw wordt ingeboezemd.
Het moet aangemerkt worden als reeds eene gewigtige vordering in dien tijd, dat zoo vele belangrijke pligten, als Salomo noemt, in een boek bij elkander wor-
{==632==} {>>pagina-aanduiding<<}
den gevonden, en alzoo de grond gelegd is tot eene volkomene zedeleer. Deze is ook, gelijk zij in de Spreuken voorkomt, naar de omstandigheden van dien tijd, al vrij volledig en zuiver. Zij behelst weinig louter Israëlietische denkbeelden, en is dus meer eene zedeleer voor alle tijden en volken, dan die van Mozes en van David. Met dit alles is zij verre van de volkomenheid, welke de zedeleer van Jezus bezit.
Andere, meer wijsgeerige, denkbeelden worden bij Salomo ook rijkelijk gevonden; gelijk het boek de Prediker bewijst. Het leert de vlugtigheid en rampzaligheid des levens, in zamenspraken tusschen eenen, genaamd Koheleth, door de overzetters de Prediker vertaald, die Salomo zelven voorstelt, reeds tot den ouderdom gevorderd, en zwaarmoedig klagende over de ijdelheid des levens, en eenen anderen spreker, die den eersten van zijne dwaling zoekt te overtuigen, door hem te leeren, deels, dat men veel onheil noemt, wat het niet is; deels, uit welke oorzaken de ijdelheid en ongenoegzaamheid des levens voortkomen; deels, wat men te doen hebbe, om, te midden van de wisselvalligheid der ondermaansche zaken, over het geheel vrolijk en gelukkig te leven. Zonder eene stijve orde van zaken in het oog te houden, draagt het dus spreuken, lessen, vermaningen, ja zelfs gedichten, in zamenhang voor. Het schetst Salomo in deszelfs ouderdom, verleid door vreemde wijven, en vele onaangenaamheden ondervonden hebbende; maar tevens dien Salomo, die in al het zinvermaak de voldoening niet gevonden had, en daarom moedeloos was. Eindelijk is er ook veel in dit boek, wat tijdelijk en plaatselijk was.
[Na deze algemeene aanmerkingen, laat de Hoogleeraar eene nadere beschouwing van den hoofdzakelijken inhoud en het geheele beloop van dit boek, en ten laatste eene nieuwe vertaling van hetzelve, volgen.]
Zoo heeft dan Salomo, blijkens dit boek, den toon gegeven tot wijsgeerige bespiegelingen over de waardij der aardsche zaken, en tot eenige Godsdienstige gezind-
{==633==} {>>pagina-aanduiding<<}
heden, op die wijsgeerige bespiegelingen gegrond en daaruit afgeleid. - De wijsbegeerte van Salomo was, als wijsbegeerte, nog zeer onvolledig. Zij had echter iets, welks waardij al het, in andere opzigten, meer bondige enz. van andere wijsgeerige stelsels ver overtrof: dat zij opleidde tot vereering van het Opperwezen. Salomo was tot zijne wijsbegeerte door eigene ervaring gekomen.
De verbindtenis met een volk gelijk de Pheniciërs, die 1500 jaren vóór Christus reeds de kusten der Middellandsche zee bevaren, en omtrent 400 jaren later Gades, nu Kadix gesticht hebben, kon voor eenen Salomo niet zonder gevolgen zijn. Prachtziek, meende hij, op het spoor der Pheniciërs, rijkdom te kunnen vergaderen; maar, Israël voor den koophandel min geschikt zijnde, liet Salomo zijne schepen door Tyriërs vervaardigen, bediende zich van Tyrische schippers, en zond zijne schepen in vereeniging met Tyrische af. De zeehandel, echter, van Salomo kon die der Tyriërs niet evenaren, en duurde kort. Evenwel voedde hij des Konings prachtmin, en was gezegde verbindtenis nadeelig voor den Israëlietischen Godsdienst.
Het Israëlietische volk had nooit zoo gebloeid als onder Salomo; maar in dezen bloei lag de kiem van diep verval. Zoo was Salomo's regering aan Godsdienst en zedeleer voordeelig, maar ook nadeelig. Doch de Voorzienigheid waakte tegen de overheersching van het kwade. Jehovah werkte nog in alles, verscheen aan Salomo, werkte door Profeten, beschermde den Mozaïschen eerdienst, en strafte Salomo in zijnen eigenen persoon en zijn geslacht. - Salomo's roem zal waarschijnlijk de kennis van Jehovah bij andere volken, ten minste eenigermate, bevorderd hebben.

(Het vervolg hierna.)






{==634==} {>>pagina-aanduiding<<}

Kerkelijke Raadvrager en Raadgever. Iste Stuk. Door Jodocus Heringa, Eliza'sz. Te Utrecht, bij J.G. van Terveen en J. de Kruyff. 1819. In gr. 8vo. VI en 224 Bl. f 1-16-:

De beroemde Utrechtsche Hoogleeraar heringa levert hier het eerste stuk van een werk, hetwelk, naar de behoefte van den tijd, zijne regtstreeksche betrekking heeft op het Herders- en Leeraarsambt in het Hervormde Kerkgenootschap. Daar hij, sedert zijne aanstelling aan de Hoogeschool te Utrecht, een aanmerkelijk deel van zijnen arbeid meende te moeten besteden aan lessen en oefeningen, geschikt om aanstaande Predikanten met de werkzaamheden, aan dat ambt verbonden, bekend te maken, en hun hoogachting voor hetzelve, zoowel als lust tot eene getrouwe waarneming, in te boezemen, had men hem meermalen opgewekt, om, hetgene hij in zijne huisselijke oefenschool mededeelde, tot een meer algemeen en duurzaam gebruik, te laten drukken. Hiertoe was hij ook, eenigen tijd, niet ongenegen. Doch onderscheidene oorzaken hebben de uitvoering van dit ontwerp vertraagd: en thans schijnt hem de behoefte aan zoodanig een werk genoegzaam vervuld te zijn, door het Handboek voor jonge Predikanten, hetwelk wijlen de Hoogleeraar c. boers in 1807 heeft uitgegeven. Dewijl er, echter, nog veel te wenschen overblijft, en, in onze dagen, de behoefte aan wederkeerige broederlijke raadpleging, zijns inziens, dringender wordt, heeft hij besloten hiertoe behulpzaam te zijn door dit werk, waarvan hij, bij voorraad, niet meer dan jaarlijks twee stukken, van grootte als het tegenwoordige, durft beloven. - Eene vrijere denkwijze, toch, breekt allengs meer en meer door bij de Hervormden; terwijl in vele Gemeenten, daarentegen, nog eene stijfzinnige gehechtheid aan al het oude bestaat. De beoefening der Godgeleerdheid zoowel,

{==635==} {>>pagina-aanduiding<<}
als de staat der geschillen tusschen de Christelijke Kerkgenootschappen, heeft, in onzen leeftijd, eene niet geringe verandering ondergaan. De broedertwisten in de Hervormde Kerk zijn weggenomen, en er blijft, evenwel, nog een overblijfsel der oude partijschappen bestaan. De groote staatkundige gebeurtenissen in ons Vaderland, verbonden met die der naburige landen, hebben eenen deels gunstigen, deels ongunstigen invloed op de denkwijze, de gemoedsgesteldheid en de zeden des volks. - Voorts onderscheidt zich onze leeftijd door eene meerdere gezetheid ep zuivere taal en kieschen stijl. Het onderwijs op de lagere scholen is verbeterd, en de Maatschappij Tot Nut van 't Algemeen, aan welke men veel tot die verbetering te danken heeft, gaat ook voort met het verspreiden van velerlei nuttige kundigheden onder den zoogenaamden gemeenen man. Behalve het Zendelinggenootschap, zijn er Bijbelgenootschappen, wier getal nog telkens aangroeit. Sedert eenigen tijd is er, hier en daar, eene inrigting van Armenonderwijs en Zondagsscholen. Er zijn Gemeenten, in welke opzettelijke Kinderpreken gehouden worden. Sedert de komst van onzen Koning tot den troon, wordt er bijzonder gezorgd voor het Godsdienstig onderwijs der Krijgslieden. In eenige aanzienlijke Gemeenten worden, sedert langen tijd, alle of sommige boeken des O. en N. Verbonds, bij vervolg, gepredikt; veel later heeft men, op verschillende wijzen, Bijbeloefeningen ingevoerd; en bij velen ondergaan, te onzen tijde, de inhoud, orde, houding en stijl der kerkelijke redevoeringen eene aanmerkelijke verandering. Behalve dat alles, zijn er nieuwe Synodale verordeningen. - Deze en meer andere onderwerpen, nu, schenen den Hoogleeraar van dien aard te zijn, dat zij, in onze dagen, eene bijzondere raadpleging vereischen. Hij stelt, in kortere afdeelingen, al die verschillende onderwerpen voor, welke thans eene bijzondere aandacht van Hervormde Herders en Leeraars verdienen, en wat er bij dezelve voor hen
te vragen en te onder-
{==636==} {>>pagina-aanduiding<<}
zoeken valt. Ten slotte geeft hij op, wat hij zich zelven door dit werk oplegt en van anderen verzoekt. - Dit is de hoofdzakelijke inhoud van het eerste gedeelte, hetwelk als eene soort van inleiding is.
In het tweede gedeelte wordt gehandeld over de onderscheidene bezigheden, aan het Predikantsambt verbonden. De Schrijver begint met het belang eener algemeene beschouwing. Hij brengt de gewone bezigheden van den Predikant, in zijne eigene Gemeente, tot deze vier, welke hij ieder afzonderlijk ontwikkelt: voorgang en bestier in gemeenschappelijke Godsdienstige oefeningen; onderwijs en vermaning; opzigt en tucht; handhaving der goede orde. Behalve deze gewone bezigheden, heeft de Predikant ook niet zelden eenige buitengewone, tot welke hij als raadgever en als menschenvriend geroepen wordt. Ook heeft hij somtijds ambtsbezigheden buiten zijne Gemeente. Hij heeft, verder, eigene letteroefeningen en huisselijke bezigheden. Op dit alles vestigt de Schrijver ook zijn oog, geeft daarna de verschillende moeijelijkheden voor den Leeraar op, en eindigt dit gedeelte met verschillende hartelijke en gepaste raadgevingen.
Het derde gedeelte is eene gedachtenis aan wijlen den waardigen en voorbeeldigen Utrechtschen Predikant jacobus hinlópen, over welken onze Schrijver in 1803 eene Leerrede heeft uitgesproken, tot tekst nemende Hebr. XIII:17, welke Leerrede alhier in haar geheel gegeven wordt.
Ten vierde vindt men een verslag van de Leger-predikatiën, voor Nederlandsche Krijgslieden gehouden, in den herfst des jaars 1818.
Hierop volgt, in de vijfde plaats, eene bedenking aangaande den zin van het XVIIde Artikel van het Synodale Reglement op de uitoefening van kerkelijk opzigt en tucht.
Eindelijk wordt er een woord bijgevoegd over Bijbeloefeningen.
Uit deze opgave allen van het hoofdzakelijke, in het

{==637==} {>>pagina-aanduiding<<}
onderhavig stuk vervat, kan ieder zien, welk een groote rijkdom en verscheidenheid van onderwerpen zich in hetzelve bevindt. Maar, om er een vollediger denkbeeld van te hebben, om over derzelver gepastheid in onze dagen te kunnen oordeelen, moet men het werk zelf lezen. Men ziet er overal den man in, die zijn onderwerp volkomen meester, en diep doordrongen is van het gevoel der voortreffelijkheid van het predikambt, zoowel als van de begeerte om anderen nuttig te zijn. Men ziet er den man in, die de grootste gemoedelijkheid en naauwgezetheid paart met de redelijkste, helderste en opgeklaardste denkbeelden. Van zijnen stijl en voordragt spreken wij niet: deze is bekend, als ongemeen zuiver, duidelijk, keurig en zaakrijk. Wij weêrhouden ons, dus, van alle aanbeveling, en twijfelen niet, of dit werk zal van velen gelezen worden en veel nuts stichten. Mogten den hooggeschatten Schrijver nog lang de noodige krachten bijblijven, om dit werk met lust en ijver voort te zetten, en hij in de bewustheid der heilzame uitwerkingen van zijne edele pogingen de aangenaamste belooning vinden!





Leerredenen voor jonge Lieden, met eenige daartoe betrekkelijke Bijlagen. Door A. Verwijs, Predikant te Dokkum. Te Groningen, bij R.J. Schierbeek. 1819. In gr. 8vo. 173, en Bijlagen 101 Bl. f 2-4-:

‘Jonge lieden tot hoogschatting en gebruik des Bijbels, tot Godsvrucht, ernst en ware deugdzaamheid op te leiden; dit is buiten twijfel van een zoo groot en algemeen gewigt, dat iedere poging hiertoe, zoo zij niet geheel ongeschikt is in zich zelve, op goedkeuring en aanmoediging met eenige vrijmoedigheid rekenen mag:’ deze aanbeveling van den Opsteller dezer Leerredenen onderschrijven wij niet alleen gaarne, maar voegen daarbij nog de verdere betuiging, dat zulks

{==638==} {>>pagina-aanduiding<<}
eene der voornaamste behoeften en heilvolle bedoelingen is van het leeraarsambt; want, hoezeer van den predikstoel doorgaans tot meer bejaarden gesproken wordt, is de opmerking niet vreemd, dat de omstandigheden en betrekkingen der menschen over het algemeen van dien aard zijn, dat het gesprokene zelden diep tot in het hart dringt, en dat de indruk slechts oogenblikkelijk, en even ras vergeten als gehoord is. Het is op het aankomend geslacht voornamelijk, van beide sekse, dat de Leeraar, die zijnen post getrouw is, met allen nadruk werken moet; terwijl hij van dezen arbeid voor verstand en gemoed de beste vruchten verwachten kan.
Met deze overtuiging namen wij dan deze Leerredenen in handen, doorlazen dezelve met oplettendheid, en getuigen opregtelijk, dat, zoo heilzaam des Leeraars doel geweest is, hij hetzelve bij de behandeling der belangrijkste onderwerpen zeer wel getroffen heeft. Immers, derzelver ontvouwing is zeer regelmatig, zoo ten aanzien van den tekst, als van het daaruit getrokken thema; de bewijzen zijn zeer goed aangebragt, de ernst en nadruk zeer gepast, en het roerende der toepassing is allezins geschikt om met vrucht te werken. Alleenlijk heerscht daarin zekere eentoonigheid, welke, als wij het mogen zeggen, uit eene al te kunstmatige verdeeling voortvloeit. Wat toch is of moet het prediken anders zijn, dan eene Godsdienstige en gemoedelijke toespraak tot het verstand en hart, welke, naar aanleiding van den tekst, op alle gronden van menschen- en Godsdienstkennis, zoo eenvoudig moet zijn, dat zij door allen verstaan en op eigen' toestand zorgvuldig wordt toegepast? Ieder afzonderlijk gedeelte moet redenering en toepassing tevens zijn. Langs dezen weg vervalt het stijve der gewone slotaanspraken ter behartiging. En dan nog, vreezen wij, zijn de volzinnen, over het geheel genomen, wat te lang, om naauwkeuriglijk onthouden te worden. De openbare Redenaar moet zich bovenal bevlijtigen, om eenvou-
{==639==} {>>pagina-aanduiding<<}
dig, kort en duidelijk te zijn. Vandaar kunnen wij geenszins goedkeuren de groote lengte, welke iedere Leerrede beslaat. Wanneer toch zal dat vervaarlijk lang prediken ophouden, hetwelk voor het gros der toehoorders volstrekt ongeschikt is, en doorgaans eene verkeerde vooringenomenheid des Leeraars met zich zelven aanduidt, daar hij, als ware het, geen einde kan vinden?
Het vijftal Leerredenen bevat de navolgende onderwerpen, als: 1.) De Bijbel, ook voor Jongelingen, het beste Boek; tekst: Psalm CXIX:9. 2.) Algemeene aanprijzing der jeugdige Godsvrucht, 1 Kon. XVIII:12b. 3.) Vroege Godsvrucht het beste middel tot aardsche welvaart, Gen. XXXIX:1-6a. 4.) Jeugdige Godsvrucht het beste behoedmiddel tegen de gevaren der zonde, Gen. XXXIX:6b-12. 5.) Oplossing der bedenking, dat Godsvrucht vaak oorzaak is van lijden, Gen. XXXIX:13-23.
Nog zeven Bijlagen zijn door den Schrijver, ter opheldering van enkele plaatsen zijner Leerredenen, hierbij gevoegd, als: a. over 1 Joan. II:13-17. b. over de Bijbelsche voorbeelden van Godvreezende Jongelingen. c. over het vroege Avondmaal houden. d. over hetgene in Salomo's schriften, de Psalmen en de Apokryfe Boeken tot jonge Lieden betrekking heeft. e. over de voornaamste Boeken van Godsdienst en Zedekunde. f. over de voordeelen der Godsvrucht voor tijdelijke welvaart. g. over 1 Petr. IV:8 en Luk. XXIII:31. Dezelve verdienen allezins gelezen te worden.
Wij bevelen opregtelijk de lezing en herlezing dezer Leerredenen aan alle Jongelingen, die een wezenlijk begrip en gevoel hebben van hunne bestemming, zoo op deze aarde als voor de toekomst.







{==640==} {>>pagina-aanduiding<<}

Leerrede over de Christelijke Blijdschap, in Dichtmaat uitgesprooken, door E. Nauta, Predikant te Edens en Spannum. Ter gelegenheid van de Inwijing van het Orgel in de Kerk te Spannum, den 24 Mei 1819. Te Leeuwarden, bij J.W. Brouwer. 1819. In gr. 8vo. 50 Bl. f :-11-:

Verwondering, maar inderdaad zonder eenigen naijver, heeft deze Leerrede bij ons verwekt. ‘Non equidem invideo, miror magis!’ schreef de man er onder, wien de Redactie dezelve het eerst in handen gaf; en toen wij nog eenen anderen, die misschien meer, dan de eerste, Dichter is, over dezelve raadpleegden, ontvingen wij het stukje wederom met een: ‘non equidem invideo, miror magis!’ terug; en met dezelfde uitkomst ging het door een aantal handen. Allen verklaarden zich onbekwaam, om zoo velerlei en ongelijksoortigs, en op zoodanig eene wijze, in eene Leerrede te vereenigen. Oordeelt dan zelve, Lezers!
Des Christens ware vreugd, naar 't heilig Bijbelwoord, te schetsen, is de bedoeling. Vóór deze opgave nog wordt, in eene voorafspraak, de kracht van het Orgel geroemd, en in eene soort van inleiding de tekst, taliter qualiter, toegelicht. Nu volgt de lof der blijdschap, en aanwijzing van het geluk van hem, die haar geniet. Dan treedt de zonde op, als der blijdschap in den weg, en wordt de gewetensangst van den zondaar, en de hel en de verdoemenis, geteekend. Eene aanwijzing of betoog wordt hieraan geknoopt, dat al het goede, hetwelk de mensch geniet, van God komt; en worden wij geleid ter beschouwing van Israëls togt door de Roode Zee, en Davids overwinning op Goliath, dien grooten snorker en reus; reizen voorts met de Joden naar en uit Babel, en worden dan, door het voorbeeld van een kind, hetwelk de geschenken

{==641==} {>>pagina-aanduiding<<}
zijns vaders (paard, trommel en musket) vrijelijk zijnen speelmakkers toonen mag, gerust gesteld, dat wij de van God ontvangene weldaden mogen vermelden en aanwijzen; en nu wordt de leer der verlossing door Jezus Christus, van het Paradijs aan, opgehaald, en de daaruit volgende zaligheid, en het vrolijk voortgaan van deugd tot deugd, aangevoerd. (Dit schijnt zoo het hoofdbeloop; de Prediker volgt eene methodus tecta, en is dus hier en daar wat moeijelijk te volgen.) De toepassing wordt echter duidelijk aangemeld; zij heeft dezen loop: Dezelfde God, die Israël beweldadigde, bragt onze voorvaders van het Heiden- tot het Christen- en naderhand tot het Protestantendom; Hij bevrijdde ons in de laatste jaren van buitenlandsch geweld en overheersching, door onzen geliefden Koning, tot wiens lof, en tot lof van wiens kroost, het Orgel nu, tot streeling van hart en oor, eens wilhelmus van nassouwen speelt.
Na deze stichtelijke verpoozing van de Godsdienstige aandacht, door dien liefelijken klank en dat heerlijk maatgeluid, ontvangt de Gemeente eene, door het voorbeeld der oude Israëlieten aangedrongene, opwekking tot dankbaarheid en den lof van God, en om nu voortaan door het Orgel liefdevlammen in de borst te doen wekken, en de hoop der zaligheid te verlevendigen. In plegtige aanspraken ontvangen wij mede nog allerlei. Dezelve zijn gerigt aan den Hoogëdelen Heer Gouverneur van Vriesland, aan den Heer Grietman van Hennaarderadeel, en aan de Bestuurders van het Kerkfonds; voorts aan den Orgelmaker, die het kunststuk begon, en aan hem, die het heeft afgewerkt. Ten slotte volgt eene vermaning aan alle aanwezigen.
Reeds de titel vermeldt de bijzonderheid, welke wel niet buiten voorbeeld, maar echter uiterst zeldzaam en dus aanmerkelijk is, dat geheel de Leerrede dichtmaat is; en letterlijk is dit zoo, zonder dat zelfs de gebeden, het Onze Vader (hier tweemaal gevariëerd), aanbeveling van de Armen, zegen, ja zelfs het voorlezen

{==642==} {>>pagina-aanduiding<<}
van den tekst (Ps. XXXIII:1 en 2 in rijm) eene uitzondering maken: en het is eeniglijk jammer, dat de opwekking tot zingen, hoezeer er bij herhaling gezongen werd, geheel ontbreekt; de Leeraar had anders de Gemeente eens kunnen laten opspringen van vreugd; want een dansje onder den Godsdienst ware bij het wilhelmus van nassouwen niet onaardig geweest!
Wat de dichterlijke waarde betreft, zoo kunnen wij eene vena poëtica aan dezen Prediker niet ontzeggen; en als men eenen enkelen misslag (b.v. het rijmen van handen op planten en van klank op zang, bl. 15 en 26) berispen wil, moet men edelmoedig opmerken, dat deze vlekjes slechts enkele zijn, en door het vinden van den dikwijls moeijelijken weêrklank, b.v. op idsert van eysinga in de woorden Gods genaê, en van jan reinders radersma in lang hierna, overvloedig vergoed worden.
Wij kunnen ons gemakkelijk verbeelden, hoe de Boeren van Spannum deze Leerrede, met dezelfde stomme verbazing, als het Orgel zelf, hebben aangegaapt. Maar, Heer Predikant! Nisi utile est quod facimus, stulta est gloria! En al ware het dan ook bij u, sponte sua carmen numeros veniebat ad aptos, cet. en al is dan ook, hetgene gij zeidet, op zich zelf nog al stichtelijk, wacht u voortaan, als wij u mogen raden, van soortgelijke onvoegzame aardigheden, of aardige onvoegzaamheden. Waarlijk, de Christelijke leerstoel en uw ambt zijn te eerwaardig, dan dat een verstandig man met een: o caput lepidum! bij welk eene zeldzame gelegenheid dan ook, uwe Christelijke vergadering verlaten mag.



{==643==} {>>pagina-aanduiding<<}

Lektuur voor den beschaafden Stand, bestaande in Bijdragen tot de Geschied-, Land- en Volkerenkunde, geschiedkundige Anecdoten, enz. van Dr. G.W. Becker, A. Kuhn en anderen, overgenomen uit het Berlijner Tijdschrift, Der Freimüthige. Te Amsterdam, bij de Wed. H. van Kesteren en Zoon. In gr. 8vo. VIII en 275 Bl. f 2-12-:

Sedert eenigen tijd begint men, niet tevreden met ons rijp en groen uit Hoogduitsche boeken op te disschen, nu ook al tijdschriften te vertalen; zoodat wij, als het zoo voortgaat, eerlang eenen vertaalden nadruk van het Morgenblatt, de Zeitung für die elegante Welt, een half dozijn Almanakken, en misschien zelfs wel van den Hamburgschen Correspondent, te wachten hebben. En toch is ons Land, naar evenredigheid zijner grootte, rijker misschien dan eenig ander in veelomvattende Geleerden, in bekwame Letterminnaars, mannen, bij uitstek in staat, om voor het Publiek te schrijven. Maar ongelukkig verkiezen dit velen onzer bekwaamste mannen - niet, en laten dus, in spijt der pogingen van vele oorspronkelijke Schrijvers in de moedertaal, die den algemeenen leeslust niet geheel verzadigen kunnen, het veld open voor den drom der Vertalers, die ons, bij eenige goede produkten, met een' zondvloed van prulschriften overstelpen; althans met zulke werken, die een tamelijk bedreven Geletterde even zoo goed als de Duitscher uit Journalen of Reisbeschrijvingen kon bijeenrapen. Vandaar die stapel van werken zonder orde of plan, uit losse brokken zamengesteld, alleen geschikt om de oogenblikkelijke leesdrift te verzadigen, en waartoe, zoo als gezegd is, de uitheemsche boeken niet meer voldoende schijnen, zoodat men ook hunne Couranten te baat neemt.
Wij willen hiermede niet zeggen, dat het voor ons liggende werk in den eigenlijken zin een prulschrift is.

{==644==} {>>pagina-aanduiding<<}
Maar de Vertaler herinnert ons in de Voorrede een dubbeltal voorloopers van dezen zijnen arbeid, door hem Verpoozingen en Nieuwe Verpoozingen genoemd, en een' ruimen voorraad van aangename verdichtselen bevattende. Dus Romanlectuur uit Couranten! Dit werk is van eenen meer ernstigen aard, zegt de Vertaler, en geschikt voor nadenkende lezers. Nu! veel nadenken behoort er juist niet toe; maar het bestaat toch uit historische feiten, of berigten uit vreemde landen, en heeft als zoodanig eenige meerdere waarde, dan al die ontelbare zedelijke of zedelooze verhalen en verhaaltjes, waarmede men den kostelijken tijd aan onze jeugd van beide seksen ontsteelt. Verreweg het grootste gedeelte is den geschiedkundigen reeds van elders bekend, en dus niet nieuw, hoewel voor den dagelijkschen lezer niet onaangenaam, of geheel nutteloos. De helft des boeks bevat een verslag van de heldendaden des beroemden Albanischen helds, die 24 jaren lang in de bangste tijden Europa's voormuur tegen de Turken was, george castrioto, bijgenaamd skanderbeg, dat is: Vorst alexander (en dus niet, gelijk in het opschrift staat, george skanderbeg), en van de zeden van deszelfs landgenooten, de Albanezen. Dit verhaal schijnt uit goede bronnen geput. De andere stukken zijn onevenredig klein, bij dit vergeleken, en van zeer verschillenden inhoud. Rousseau, saadi, hendrik IV, de Weduwe van alexis, Zoon van peter I. (Schoonzuster van Keizer karel VI, en echter de Vrouw van een' Franschen Luitenant, met wien zij op Mauritius een' tijd lang doorbragt, en naderhand met een' even zoo onbekenden
Franschman hertrouwde; eene wezenlijk belangrijke gebeurtenis), hans stade, een Duitsch Reiziger uit de 16de Eeuw, die in het grootste gevaar was van door de Wilden te worden opgegeten, en slechts door hun bijgeloof in het leven bleef (een mede niet onaardig verhaal), Mesopotamie, Mingrelië, Geneve, het feest der Schotirs of wedloopers in Perzië, de moorendans der Korsikanen, de

{==645==} {>>pagina-aanduiding<<}
Turksche markten of bazaars, de banditen der Ukraine, behalve nog eenige kleinere vertellingen of aardrijkskundige trekken, - maken den inhoud van de tweede helft dezes boeks uit. Den geest van kotzebue, die alles behalve een voorstander van den Godsdienst was, waartoe men hem, na zijnen zekerlijk zeer ongelukkigen dood, heeft willen maken, - dezen geest herkennen wij in het stukje: de Aardrijkskunde der eerste Christenen. Het strekt, om eene hatelijke vlek van drieste onkunde op de eerste belijders van het Christendom te werpen, uit hoofde der buitensporige gevoelens van enkele Kerkvaders nopens de gedaante der Aarde; en men verzuimt niet, deze gevoelens bij de betere kennis van den Heiden ptolemeus te doen afsteken. Dit is de staatkunde uit de school van voltaire en gibbon. Waar zou het heen, indien men al de dwaasheden, door het brein van Wijsgeeren uitgebroeid, aan de Wijsbegeerte wilde te last leggen? En deze gevolgtrekking zou toch even juist zijn als die, welke de vierkante Aarde en het stevige Hemelgewelf aan de Christenen, als Christenen, toeschrijft. Voor het overige citeert de Schrijver niet, vanwaar hij dit vertelseltje heeft, denkende misschien: Geen mensch zal dit in de folianten der Kerkvaders gaan opzoeken; die thans zekerlijk te weinig gelezen worden. Men voegt er den kwaadaardigen zet bij: dat men uit den Bijbel alles bewijzen kan. Het vertelselmakertje moet den Bijbel slecht gelezen hebben; anders zou hij weten, dat de Bijbel niet alleen nergens van eene vierkante Aarde spreekt, maar dat zelfs jesaïas van den kloot der Aarde gewaagt (*).
Uit al het gezegde blijkt, dat dit boek voor een verloren uur niet kwaad, maar te oppervlakkig is, om er eenige solide geschiedkennis uit op te doen. Op bl. 192 wordt Nieuw-Holland in of digt nabij Louïsiana geplaatst.



{==646==} {>>pagina-aanduiding<<}

De Moordenaar in koelen bloede en met overleg, en nogtans een man, die achting verdient. Eene ware Geschiedenis, getrokken uit de nagelatene papieren van een' Overledenen (*). Uit het Deensch, volgens de Hoogduitsche Vertaling. Te Leeuwarden, bij Steenbergen van Goor. 1819. In gr. 8vo. 195 Bl. f 1-18-:

De titel van dit stukje zal ongetwijfeld de nieuwsgierigheid naar den inhoud bij velen gaande maken, en wij hopen, dat daaronder niemand gevonden worde, voor wien het voorbeeld, hier geschetst, gevaarlijk worden konde. De Nederduitsche Vertaler, dezelfde, vertrouwen wij, als de Drukker steenbergen van goor, niet onbekend zeker met de rampen, uit het lezen van eenen Werther, eene Nouvelle Heloïse enz. ontstaan, heeft dezen Moordenaar niet zonder een kort, maar ernstig Voorberigt ingeleid bij zijne Landgenooten, hetwelk veel zegt van hetgene wij anders bij onze beoordeeling zouden noodig achten op te merken, en alzoo met volle goedkeuring en lof voor het onze mogen aannemen. Dan, wij laten onbeslist, of hij geenen meerderen lof bij zich zelven hebben zoude, indien hij, met terzijdestelling van alle uitzigt op voordeel, dit gewas van uitheemschen bodem, welk misschien een schadelijk onkruid zal bevonden worden, niet overgeplant had op vaderlandschen grond. - Wij komen ter zake.
De Moordenaar, - en nogtans een man, die achting verdient, is eene uitdrukking op den titel, die wel het doel van deze Geschiedenis uitdrukt, om de betamelijkheid (wij stellen dit woord met huivering ter neder) te doen gevoelen van eenen moord, bij drang van om-
{==647==} {>>pagina-aanduiding<<}
standigheden, geheel ten nutte van ongelukkige braven, ja als eene straf der zegevierende boosheid, verrigt; maar tevens eene uitdrukking, voor ons eenigzins duister, wegens den onbestemden zin van het woord achting. Een man van de wereld immers, milder misschien dan wij met zijne pligtplegingen, en het voor eene beuzeling houdende, dat een mensch, een fielt althans, uit den tijd geholpen worde, ontzegt voorzeker den Advocaat R., met menige begaafdheid toegerust, na lezing van dit eenzijdig verhaal, zijne achting niet. Hij zal hem, dat meer is, roemen wegens menigerlei kieschheid, en zijne zelfverloochening, die zich aan het Vaderland, en aan de liefde van eene paulina, voor altoos onttrekt, hemelhoog verheffen; deze vrijwillige verbanning het kenmerk noemen van eene waarlijk groote ziel (bl. 192), en tot wettiging van den moord zoodanig een offer voor dweeperij aanzien of overbodig keuren. Ook wij doen gaarne hulde aan den ijver des mans, om de Familie B., welke hij te laat leerde kennen, te herstellen in hare eigendommen, bevorens den snooden Broeder en Voogd regterlijk toegewezen, na een pleit, waarin hij, door den schurk misleid, deszelfs zaak verdedigd had. Wij gevoelen volkomen den knellenden toestand, waarin zich de voorstander van regt en braafheid bevond, wanneer hij de beslissende keuze deed, om al het geluk zijns levens voor anderen op te offeren. Wij zouden, dat meer is, onze volkomenste achting door R. welverdiend rekenen, zoo wij den befaamden Jezuitschen stelregel
niet ten eenemale verfoeiden, maar, op voorgang dier Orde, het daarvoor hielden, ‘dat goedheid van oogmerken’ (nimmer een voorwerp van menschelijke beoordeeling) ‘elke daad, elk middel regtvaardigen mogt.’ Doch, onder welken schoonen schijn die leere ons wordt opgedischt, zij is voor de maatschappelijke veiligheid en orde verderfelijk, en verwoest dat zedelijk onderscheid der dingen, welk, onafhankelijk van den wil, uit den aard en de betrekkingen der dingen vloeit, en de natuur ten on-
{==648==} {>>pagina-aanduiding<<}
veranderlijken grondslag heeft. Volgens dezen regel, is het een onschendbare pligt, aan allen, zonder eenig aanzien des persoons, regt te doen. Noch het beginsel van liefde kan ooit bevelen, eenen derden te verongelijken; noch deszelfs onzedelijkheid vermag iemand vrij te stellen, om te voldoen, wat hij aan zijnen vijand, of eenigen verstokten booswicht, verschuldigd is. Moord, derhalve, is de hoogste gruwel, dewijl het leven alles insluit, wat de mensch door gunst des Hemels bezit en het zijne noemt. Moord sluit bovendien eene misdaad in tegen de Maatschappij, welke zij, door stouten moedwil, van een of meer van hare leden berooft. Een Moordenaar dus, en nogtans een man, die achting verdient, zijn tegen elkander evenzeer botsende denkbeelden, als dat van eenen nacht, waarin de zon schijnt. Het meeste, daarentegen, wat ooit een Moordenaar verdienen, kan, is medelijden of vergiffenis. Maar deze laatste wederom laat zich buiten erkentenis van schuld eigenlijk niet schenken: en de Heer R., die, twintig jaren na den beganen moord, en op den oever van het graf, op grond der blijde gevolgen van dat gepleegde
kwaad, zich zelven wegens dat onregt toejuicht, en het in zijne dwaling eene goede daad noemt, (bl. 190) toont hierdoor het nadenken en de waarheid te schuwen. Voor hem pleit dus alleen, bij ons, een hartelijk medelijden. Men gevoelt des, hoe zeer eenzijdig de inhoud van dit boek zijn moet, dat, uit eenen zoo vooringenomen' mond, des mans treurgeschiedenis verhaalt. De sluikmoord komt nergens uit in zijne afschuwelijke gedaante. Een opgelegd vernis doet hem miskennen. Door eene drogreden krijgt hij het voorkomen van eene bij de ondeugd welverdiende straffe. En de wettelooze handel van R., die, met een hooggestemd zelfvertrouwen, als Aanklager, Regter en Beul optreedt, wordt verontschuldigd. Naauwelijks ontdekt een oppervlakkig of door zijne belangstelling verrast Lezer het lage der koele wraakoefening, die echter aan eigen huis, en bij een aangelegd afscheidsmaal, onder

{==649==} {>>pagina-aanduiding<<}
den schijn van gastvrijheid, haar slagtoffer te wisser trest, daar zij, vertredende al wat heilig is en regt, aan hetzelve den verraderlijken gifbeker toedient.
Voorzeker een Verhaal, dat derwijze de misdaad tooit in het kleed der onschuld; dat eenen stervenden schetst, bij welken eene kwade daad goed heet, en daarbij de verzwarende omstandigheden wel niet verzwijgt, maar als van geen belang doet voorbijzien, - zoodanig een Verhaal, zeggen wij, en herhalen dit, kan door ligtzinnigen misbruikt, of liever aangegrepen worden als een wapen tegen maatschappelijke orde, rust en veiligheid. Zoo worden de sands gevormd! - Te meer daarom gevoelen wij ons verpligt, onze vermoedens tegen de waarheid eener Geschiedenis van zulk eenen bedenkelijken inhoud geenszins te verhelen, en ook te dezen de getuigenis op den titel te wederspreken. Onze Nederduitsche Vertaler schijnt zelf de echtheid des Verhaals als eenigzins wankel staande beschouwd te hebben; ten minste hij beroept zich daaromtrent ‘op den onopgesmukten stijl, waarin het boekje geschreven is.’ Wij betwisten hem geenszins eenen zoo vasten grond voor zijn gevoelen! doch wij vermeenen op onze beurt, ‘dat de ongemeene zamen. loop van omstandigheden, die medewerken tot het besluit en den sluikmoord van R., ofschoon geene derzelve zich volstrekt onmogelijk voordoe, ons evenwel eene betere reden kan opleveren, om, wegens dat onwaarschijnlijke der geheele Geschiedenis, de echtheid des Verhaals, zoo als het luidt, in twijfel te trekken.’ Zelfs maken wij ons sterk, om tegen het zwak bewijs, dat pleit voor de waarheid van deze Geschiedenis, eenige verdachte plaatsen te mogen overzetten, waarvan wij, om ons vermoeden te billijken, deze en gene hier zullen mededeelen.
Met alles, wat wij in het vervolg aangaande gustaaf, en het vurige van zijne jeugdige inborst, vernemen, strookt, onzes inziens, weinig, dat hij, die zelf, en in zijne teederste betrekkingen, van zwaren kommer ontheven werd door het plotseling sterven van den gehaten Oom, op het afscheidsmaal niet eenigzins zich verried voor de aanwezigen, maar, gelijk wij bl. 21 lezen, ‘het meest van allen getroffen scheen, sprakeloos en met een doodbleek gelaat (een half uur lang) nevens het lijk zat, en de hand des ontzielden in de zijne hield.’ Of past niet deze beschrijving beter

{==650==} {>>pagina-aanduiding<<}
op eenen teederlievenden bloedverwant, aan welken zijn beschermer ontvalt, dan op den toestand, waarin G. zich bevond, dien wij ons voorstellen moeten ongeschikt om de rol eener geveinsde welvoegelijkheid te kunnen spelen bij dit voor hem ontzettend tooneel van verlossing. - Ook dunkt ons de brief van Mevr. B. aan haren Broeder, (bl. 73) wiens dubbelzinnige inhoud R. een rad voor de oogen draaide, eerder een kunstig verzonnen opstel, dan, gelijk men wil, toevallig alzoo van haar geschreven, of echt, te zijn. - Bezwaarlijk wederom laat zich onderstellen, dat R., toen hij zijnen voormaligen Cliënt op het diepst uitvorschen wilde, zonder eenige aanmelding bij dezen, ter kamer instormde, en (dit leest men bl. 92) ‘hem vond, zittende voor zijne secretaire, met papieren voor zich, en eene lade geopend, waarin, behalve andere stukken, eene brieventasch (bl. 93) van groot belang; zoodat hij des Advocaats aandacht trok, naar gelange de Cliënt zich deswege meer verontrustte.’ Welk eene opeenstapeling van onwaarschijnlijkheden is ter bedoelde plaatse ons voorgelegd! Of leeft men dus gemeenzaam en overrompelend in de hoofdstad der Deenen? Zijn daar de oude bedriegers zoo zorgeloos, dat zij aan eenen Advocaat, door hen verschalkt, den toegang niet slechts verleenen, maar ook met hem in gesprek treden, zonder alvorens of dadelijk hunne secretaire en lade toe te sluiten? Nu, het is mogelijk; hier evenwel, te Amsterdam, heerscht bij dat slag van lieden een meer omzigtig wantrouwen. - Nog ongemeener evenwel vinden wij het verhaal eener dubbele braak, bij nacht door gustaaf vervolgens begaan aan gezegde secretaire en lade. Wij zijn, het is zoo, onderrigt, dat hij zijne kamer had in hetzelfde huis, waarin die was van zijnen Oom op eene lagere verdieping. Wij weten
ook, dat hem, weinige oogenblikken vóór die onderneming, een loopsleutel van den huiswaard werd ter hand gesteld om zijn vertrek te ontsluiten, waarvan hij wederom toevallig den sleutel verloren waande. Maar het verhaal (op bl. 140) gewaagt niet, dat gustaaf, die slechts korten tijd geleden in de stad gekomen was, en zijne kamer (ook bij toeval, bl. 114) in één huis met den Oom gehuurd en betrokken had, bij voorraad eenig gereedschap kocht, waarmede hij in staat was zoo zacht die dubbele braak te verrigten, dat daardoor de oude niet uit zijnen slaap ontwaakte. Waarlijk, deze behendigheid en de be-
{==651==} {>>pagina-aanduiding<<}
doelde werktuigen laten zich eerder bij eenen ambachtsgezel, dan bij eenen jongen en braven Advocaat verwachten, gelijk wij ons gustaaf moeten voorstellen. Hier, derhalve, bij dit voor de geschiedenis zoo zeer aangelegen voorval, blijft in het verhaal een raadsel over, dat ons voor de geloofwaardigheid ongunstig toeschijnt; terwijl die kleine onnaauwkeurigheid een verzuim kenmerkt, waarop de Romanschrijver of Dichter, die kwalijk alles bezint, het meeste betrapt wordt.
Ofschoon wij, onder eene tweede en naauwkeurige lezing, nog meer van soortgelijken aard opmerkten, achten wij het aangevoerde genoegzaam ter staving, eenigermate althans, van ons vermoeden. Maar, voegen wij ten slotte hierbij, indien men dit stuk voor eene proeve van een weelderig vernuft had aan te zien, geschreven met bedoeling, om eenigen Moord, in koelen bloede en met overleg begaan, op te hemelen en te regtvaardigen, dan verfoeijen wij eene vinding, die geenerlei nut, wel daarentegen het grootste onheil, in de menschelijke Maatschappij kan stichten; dan zouden wij het werk, naar mate het beter werd uitgevoerd, te spoediger in de vergetelheid begraven wenschen.





Lierzangen van Q. Horatius Flaccus in Nederduitsche verzen gebragt door H.G. Oosterdijk, in leven Med. Dr. te Amsterdam.

(Vervolg en slot van bl. 612.)
Keeren wij tot horatius weder, als hij verder zegt:

Scandit aeratas vitiosa naves 
Cura: nec turmas equitum relinquit 
Ocyor cervis, et agente nimbos 
Ocyor Euro. 


Oosterdijk:

Als wij ons naar zee begeven, 
Straks klimt zorg op d'achtersteven. 
Zorg verzelt de ruiterij, 
Stijgt meê op, en blijft haar bij. 
Zorg is rapper, dan de hinden, 
Sneller, dan de snelste winden. 



{==652==} {>>pagina-aanduiding<<}

Wij hebben hier niets op aan te merken; alles is zoo juist en los, dat men, naar ons oordeel, bijna niet getrouwer en tevens naïver blijven kan; het aeratas missen wij echter, gelijk ook vitiosa; beide heeft van winter behouden, die minder los de plaats van horatius aldus heeft overgebragt:

De zorg stijgt ook in 't schip met koper zwaar beslagen; 
De inkankerende zorg rend in der ruitren rij, 
Jaagt meer dan de oosterwolken jaagen, 
En vliegt een' hertenstoet voorbij. 


Het is hier van belang, aeratas behouden te hebben, omdat de rostra, voorstevens, der Romeinsche schepen, met koper beslagen, uitstekende punten hadden, die de vijandelijke vermeestering en beklimming zeer moeijelijk maakten, en tevens de hoogste sterkte te kennen gaven. Ingekankerde behaagt ons niet zeer. Wij twijfelen, of dit hier de beteekenis van vitiosa wel zijn moge. In het schip is hier niet juist, vooral wanneer men aeratas behouden heeft. Men heeft eene bijna gelijkluidende plaats als de onze, L. III. Od. 1. v. 37:

Sed timor, et minae 
Scandunt eodem quo dominus: neque 
Decedit aerata triremi, et 
Post equitem sedet atra cura. 


Wie denkt niet bij beide plaatsen aan de woorden van onzen nooit genoeg gewaardeerden cats, in het tweede Boek van zijn' Ouderdom?

De mensch wordt omgevoerd door veelderhande zorgen, 
Ook dikmaals in der nacht tot aan den lichten morgen; 
Geen schip en zeilt zoo ras, geen peert en is zoo snel, 
Dat ooit ontvlugten zal het innig zielgekwel. 


Bij deze beide plaatsen van horatius denken wij daar aan twee afbeeldingen in de Emblemata Horatiana van den beroemden otto vaenius, die, gelijk velen uit de school van rubbens, bij veel kunstvermogen, weinig smaak bezat. P. 87 ziet men een Romeinsch schip, tegen welks steven de zorgen, afgebeeld als kleine duiveltjes, opvliegen; terwijl aan het strand eene bende ruiterij rent, waarbij op den rug der

{==653==} {>>pagina-aanduiding<<}
ruiters en op het achterste deel der paarden gelijke geduivelde zwarte zorgen zitten en vliegen. Men vindt op p. 86 eene goede navolging van onze plaats van horatius, door denzelfden vaenius, luidende:

Geen mensch ontvlugt, zoo lang hij leeft, 
De zorg, die altijd om hem zweeft. 
Begeeft u op bezeilde schepen, 
Beschrij het allersnelste paard, 
Gij zult ze stadig met u slepen, 
Zij volgt u met een sneller vaart. 
Waarheen ge ook varen moogt of rijden, 
De zorg blijft bij u te allen tijde. 


Men heeft van o. vaenius, ook van de voorgaande regels van horatius, in dezelfde Emblemata, p. 99, eene daarop zinspelende afbeelding, met eene navolging, p. 98, die inderdaad fraai is:

Wat schiet gij staag naar ander doel, 
En zoekt naar rust met groot gewoel? 
Al rijdt gij over berg en dalen, 
Al vaart gij over zee en zand, 
Ze is niet dan in u zelv' te halen; 
Vergeefs verlaat ge uw vaderland; 
Men moet van lucht niet, maar van zinnen 
Verandren, wil men rust gewinnen. 


Dat er bij de plaats, Non enim gazae &c. mede een regt gedrogtelijk prentje is, behoeven wij niet te zeggen; men kan het zich ligt verbeelden, en anders vinden p. 85. Op p. 84 vindt men weder eene verdienstelijke navolging:

De zorg, de kwelling van 't gemoed 
Wordt door geen schat noch staat verzoet. 
't Omringen van veel hofstaffieren 
Noch rijkdom noch ontzagbre magt 
Verjagen zulke monsterdieren, 
Die Vorsten plagen dag en nacht. 
Hoe groot men wordt, nog grooter zorgen 
Zijn in een hoogen staat verborgen. 



{==654==} {>>pagina-aanduiding<<}

Dan, het is meer dan tijd, tot horatius terug te keeren. Wij komen nu tot regels vol van de edelste levenswijsheid:

Laetus in praesens animus, quod ultra est 
Oderit curare, et amara lento 
Temperet risu. Nihil est ab omni 
Parte beatum. 


Oosterdijk volgt het regt naïf aldus:

Die te vrede is, naar het vall', 
Zorgt niet, wat nog komen zal; 
Kan door gullen lach verzoeten 
Bitterheên, die hem ontmoeten. 
't Alzins zalig is hier niet. 
Altijd, altijd schort er iet. 


Wij noemen dit voortreffelijk; geen der edelste geesten zijn vervlogen; het verband tusschen taal en zin is volkomen behouden, en hoe moeijelijk was dit niet! Bij horatius is temperet onnavolgbaar. Waarom lento, een woord hier van de fijnste opmerking, niet liever door stillen, zachten, dan door gullen vertaald is, begrijpen wij wel: oosterdijk volgde de lezing van sommige Handschriften, die laeto hebben, hetwelk, zoo om het voorgaande laetus, als om het meer schilderachtige lento, langzame lach, (wij zeggen glimlach) de ware lezing niet is. Dat bentley lento in leni wil veranderen, is om de vruchtbaarheid van zijn verheven kritisch genie te toonen: was lento niet boven alles verkieslijk, dan ware leni zeker niet onaardig als plaatsvervulster gekozen. Van winter, die ook deze plaats uitnemend heeft overgebragt, is het denkbeeld vrij wel genaderd door zoet, als hij zegt:

Gij, wel te vreên, vermijd in 't nad'rend lot te dringen, 
Gij, die door zoet gelach verzoet wat bitter smaakt 
In 's waerelds lotverwisselingen: 
Niets is alom geheel volmaakt. 


Niets bijzonders aan te merken hebbende, kunnen wij ons niet onthouden, om more editorum hier een en ander toch bij te brengen; b.v. L. III. Od. 29. v. 41.

{==655==} {>>pagina-aanduiding<<}


Ille potens sui, 
Laetusque deget, cui licet in diem 
Dixisse, vixi: cras vel atra 
Nube polum Pater occupato. 


en vooral bij de regels: Nihil &c., omdat het Grieksch is, de woorden van theognis: (brunckii Poet. Gnom. Ed. 8o. 1784. p. 18.)

Ὀυδείς τοι πάντ᾽ εςὶ πανόλβιος 


en euripides, door lambinus aangehaald:

Ὀυϰ ἔςιν ὅςις πάντ᾽ ἀνὴρ έυδαιμόνει 


Horatius vervolgt:

Abstulit clarum cita mors Achillem: 
Longa Tithonum minuit senectus. 
Et mihi forsan, tibi quod negarit, 
Porriget hora. 


Oosterdijk:

Jong moest held Achilles sneven, 
Tithon smartte 't lange leven. 
Ik geniet voor mij misschien, 
Wat ge u nooit vergund zult zien. 


Van winter:

De bukkende ouderdom sleet grijzen Tithon's krachten; 
Achilles, wijd vermaard, wierd ijllings neêrgeveld; 
'k Mag van den tijd wellicht verwachten 
Iets, 't welk voorbij u heenen snelt. 


Laat ons een en ander ten toets brengen. Horatius wil de stelling, dat niets in allen deele gelukkig is, door voorbeelden ophelderen. Hij kiest daartoe regt eigenaardig die van Achilles en Tithonus. De geschiedenis van den eersten en van zijn' vroegen dood is bekend. Homerus geeft hem daarom ook het bovengenoemde epitheton μινυνθάδιος, en zij-
{==656==} {>>pagina-aanduiding<<}
ne eigene moeder betuigde: Τοι ἆισα μινυνθάπερ, ὄυτι μάλα δήν. Om veel kennis uit te kramen, konden wij omtrent Tithonus verwijzen naar den geleerden Scholiast bij homerus, Il. λ v. 1, en naar servius bij virgilius, AEn. L.I. v. 489; maar gemakkelijker is onder anderen over hem te zoeken in het Dictionarium van lloydius. Kort en goed. Omdat vrouw Aurora hem regt teeder beminde, zoodat ze den lieven Memnon baarde, kreeg hij, op zijn verzoek, een altoosdurend leven; maar alzoo verschrikkelijk lang ond, zwak en krom blijvende, en altijd langzaam uitterende, was hij maar regt in zijn' schik, dat hij in een' krekel veranderen mogt. De vlugge πόδας ὠϰὺς en kort levende Achilles staat dus aardig over tegen den krommen, lang levenden Tithonus. De eerste was de beroemdste held; de andere een weinig beduidend, versleten minnaar, zich zelven en anderen tot last levende: had Achilles vlugge voeten en veel roem, hij had toch maar een kort leven; had Tithonus overlange levensdagen, hij miste roem en luister des levens. De woorden van
horatius, letterlijk vertaald, zijn deze: ‘Een rasse dood nam den beroemden Achilles weg; een lange ouderdom heeft Tithonus verminderd, en misschien zal de tijd mij toebrengen, wat dezelve u zal onthouden hebben.’ Hora voor tempus, naar het Grieksche ὣρα, de tijd, ook een gedeelte van eenigen tijd, een jaargetij, een uur van den dag, een leeftijd. De tweede regel van oosterdijk drukt, onzes oordeels, niet uit het eigenlijk Latijn; smartte staat hier niet bij horatius. In minuit vinden wij iets eigenaardigs. Tithonus, bukkende en krom, werd, als ware het, kleiner en minder; het woord is dus regt schilderachtig, hetwelk van winter te regt in bukkende heeft willen behouden, voorzigtig tevens, in sleet Tithon's krachten, eene andere uitlegging van minuit volgende, waardoor het de kracht heeft van verteren. De laatste regels van oosterdijk bevallen ons beter; schoon het voor mij overtollig is. Iets, 't welk voorbij u heenen snelt, is, naar onze gedachten, niet juist en gelukkig bij van winter.
Om den afstand, die er tusschen zich en den rijken Grosphus bestond, te doen gevoelen, en zijne eigene tevredenheid krachtig in het licht te stellen, eindigt horatius aldus dezen voortreffelijken Lierzang:

{==657==} {>>pagina-aanduiding<<}


Te greges centum, Siculaeque circum 
Mugiunt vaccae: tibi tollit hinnitum 
Apta quadrigis equa: te bis Afro 
Murice tinctae 
Vestiunt lanae: mihi parva rura, et 
Spiritum Grajae tenuem Camoenae 
Parca non mendax dedit, et malignum 
Spernere vulgus. 


Greges; de rijkdom bestond voornamelijk in landerijen en vee; ἄνδρες πολυβοῦται, menschen van veel ossen, zegt homerus. Men denke maar om tibullus, L.I. El. 1. v. 2.

Divitias alius fulvo sibi congerat auro, 
Et teneat culti jugera multa soli. 


Centum is een bepaald getal voor een onbepaald, een groot getal, veel. Siculae, omdat men in het vruchtbaar Sicilië de beste runderen had. Zie onder vele anderen virgilius, Ecl. XI. v. 23.

Mille meae Siculis errant in montibus agnae. 


In plaats van het prozaïsche: Gij bezit vee en paarden, zegt horatius hier regt dichterlijk: Rondom u loeijen honderd koeijen, voor u briescht het paard. Apta quadrigis. Tot de spelen en wedloopen werden de schoonste en moedigste paarden gekozen; de Romeinen hadden daar veel zorg voor, en stelden er hoogen prijs op. Men denke maar om L.I. Od. 1.

Sunt quos curriculo &c. 


of nog liever om de regels van virgilius, Georg. L. III. v. 49:

Seu quis-Olynipiacae miratus praemia palmae 
Pascit equos. 


Lanae voor wollen kleederen. Afro, Tyrisch. Bis tinctae; de Grieken zeggen in één woord δίβαχος, welk woord cicero als Latijnsch opneemt, Epist. ad divers. L. II. Ep. 16. Curtius dibaphum cogitet. De wol werd tweemaal door het

{==658==} {>>pagina-aanduiding<<}
purper gehaald. Vergelijk onder anderen horatius, Epod. 12. v. 21.

Muricibus Tyriis iteratae vellera lanae 


en tibullus, Lib. IV. El. 2. v. 16.

Cui mollia caris 
Vellera det succis bis madefacta Tyros 


Murex, eigenlijk een schelpvisch of purperslak; het bloed of vocht van dezen visch gaf een heerlijk purper. Rura is hier landgoed. De Villa Horatiana is genoeg bekend. Spiritus, zooveel als facultas poetica; de genie van op Griekschen trant te dichten. Vergelijk propert. L. III. El. 15. in fine.

Qualis Pindarico spiritus ore sonat. 


Poetam quasi divino quodam spiritu inflari, vindt men onder anderen bij cicero, pro Archia, C. VIII. - Grajae. De Grieken waren de voorgangers der Romeinen, en de meeste Latijnsche gedichten zijn, zoo niet navolgingen van het Grieksch, ten minste op Grieksche leest meestal geschoeid. Horatius zegt daarom, Art. Poet. v. 323.

Grajis ingenium, Grajis dedit ore rotundo 
Musa loqui. 


Vergelijk horatius zelven, L. III. Od. 30. v. 13.

Dicar - 
Princeps Aeolium carmen ad Italos 
Deduxisse modos. 


Parca, hier zoo veel als fortuna, fatum. Non mendax. Vergelijk Carm. secul. v. 25. Parcae veraces; hier: die mij in mijne wenschen niet te leur stelt. Vulgus malignum; het slechte gemeen, het gemeen, dat nijdig is, kwalijk spreekt en handelt. - Maar, ons alzoo toegevende in onzen lust tot ophelderen, zouden wij de vertalingen van oosterdijk en van winter wel vergeten. Laat ons zien, hoe beide het voormelde hebben overgebragt.

{==659==} {>>pagina-aanduiding<<}

Oosterdijk:

Gij moogt honderd kudden tellen, 
Die u blatende verzellen. 
't Siciljaansche rundervee 
Loeit om u gestadig meê. 
Vlugge rossen hoort gij brieschen, 
Die ten dienst uws rijtuigs wiessen. 
Wol, geverwd met purpergloed, 
Dekt u, meer, dan ik, gegoed. 
't Lot, dat zich niet laat weêrstreven, 
Heeft een landhoef mij gegeven, 
Wel niet groot, maar ook er bij 
Smaak in Grieksche poëzij. 
't Doet mij, wat ik ook moog hooren, 
Aan geen zot gemeen mij storen. 


De vertaling is los, en, gelijk oosterdijk meestal en met veel verstand doet, zoo gemakkelijk en voor den Hollandschen lezer geschikt, dat dezelve de natuurlijke gedwongenheid van alle vertaling schijnt te missen. Daaraan, echter, moeten wij ook hier weder iets opofferen. Het blatende is niet regt juist, en de woorden gestadig en meê zijn overbodig; bis en tenuem hebben wij daarentegen vergeefs gezocht. De vertaling van apta quadrigis zal men zien, dat, naar onze uitlegging, niet volkomen de ware meening uitdrukt, evenmin als die van non mendax. Spiritus is niet smaak. In de laatste regels is ook wel iets overbodig, b.v. maar ook er bij, hetgene ver van poëtisch is. Voor los hadden wij ook liever een ander woord. Het geheel, echter, bevalt ons wel.
Nemen wij nu voor het laatst in handen den horatius van van winter; een boek, dat wij nimmer zonder eerbied voor dien braven, kundigen en vlijtigen man opvatten: hij heeft de voormelde plaats dus vertolkt:

Rondsom u loeit het veld door Sicieijaansche koeijen; 
Ik zie door wollig vee uw landpaleis omringd, 
Uw kleed met dubbel purper gloeijen; 
Uw vierspan briescht, en trapt, en springt. 

{==660==} {>>pagina-aanduiding<<}

Inschiklijk, heeft aan mij de gunst der schikgodinnen 
Een' weinig Griekschen smaak van dichten toegedacht; 
Zij doet me een kleine landhoev' minnen, 
Waar ik het boos gemeen veracht. 


Niet het veld, maar de koeijen loeijen; dat deze omzetting hier wat vrij en gewaagd is, zouden wij met grond durven beweren. Uw landpaleis is om het volgende kleine landhoeve; dit keuren wij niet af. Het centum blijven wij toch eenigzins missen; schoon, wel is waar, omringen een groot getal aanduidt. Uw kleed met dubbel purper gloeijen, is een regt fraaije, krachtige en juiste regel; van voor met zou de kracht misschien nog vermeerderen. Wij prijzen het: uw kleed gloeit, voor het flaauwere: vestiunt lanae; men mag het oorspronkelijke, vooral in lierzangen, wel door een enkel woord, ook in vertalingen, nieuwen gloed bijzetten. De volgende regel: uw vierspan enz., voor apta quadrigis, is krachtiger en schilderachtiger dan bij oosterdijk, en laat meer ruimte voor beide opvattingen. Misschien laten zich de beide uitleggingen wel vereenigen; anders blijven wij, als een koppig litterator, bij ons gevoelen. Tegen de gewoonte van van winter, is hier de Latijnsche tekst vermeerderd; het doet echter hier geen kwaad. Ook hij vertaalt spiritus door smaak, maar voegt er van dichten te regt duidelijkshalve bij. Het woord inschiklijk, vooral in het begin van een' regel, is noch zoetvloeijend noch poëtisch; schoon het denkbeeld van non mendax er vrij wel door is uitgedrukt. Op het overige hebben wij niets aan te merken, als zeer juist en gelukkig overgebragt.

Ziet daar dan, Lezers! onze geleerdheid, gelukkig of ongelukkig, zoo gij maar wilt, uitgekraamd! Ziet daar veel gecommentarieerd, maar ook veel gedivagueerd; dat is te zeggen, veel omgehaald, dat gemakkelijk kon achterwege gelaten zijn! Gij hebt nu zeker een' grooten dunk van onze geleerdheid; maar laat ons u in de ooren fluisteren, dat het maken van wijdloopige animadversiones zoo veel moeite en kunst niet inheeft als het wel lijkt, mits men van goede editiones of dictata voorzien zij. Ééne zaak, echter, dient er een weinig bij, die wij, om toch niet één woord te gebruiken, met drie, tact, gevoel, smaak, uitdrukken. Dit nu krijgt men zeker beter en vaster, door de Ouden, dan door

{==661==} {>>pagina-aanduiding<<}
lateren te bestuderen; waarom ook zelfs vertalingen of navolgingen, vooral zulke van regt kundige mannen als van winter en oosterdijk, bijzonder aan te prijzen zijn voor hen, die het oorspronkelijke niet verstaan. Beider werken zijn voortreffelijk, en, ondanks onze kritiek, heerlijke proefstukken van vlijt, smaak en kennis. Van winter is naauwkeuriger, oosterdijk losser en bevalliger. De roem van den laatsten is door deze vertaling van horatius te regt in waarde uitnemend toegenomen; en, schoon waar is en waar blijft het gezegde van huygens:

't Vertaalde scheelt zoo veel van 't onvertaalde dicht 
Als 't lijf en schaduw. 


is het toch ook waar, dat, om Lierzangen van horatius zoo uitstekend over te brengen, men een man moet zijn van hoogst zeldzame bekwaamheid, gevoed met de edelste keur van vroegere en latere letterwijsheid.


Geschiedenis, Verschijningen en Voorspellingen van Johann Adam Müller, Landbouwer, op de Maisbacher hoeve, twee uren van Heidelberg, ingevolge het echte Verhaal, door hem zelven gedaan, enz. enz. Uit het Hoogduitsch vertaald. Tweede Druk. Te Amsterdam, bij N. Geysbeek. In kl. 8vo. 69 Bl. f :-11-:

De lof, dien wij aan dit boekje geven kunnen, geldt eeniglijk den Heer n. geysbeek, Boekverkooper op de Westermarkt over de Waag, No. 23, die ons hier, niet alleen wat het door ons voor meer dan de helft verkorte titelblad betreft, maar door geheel het werkje en op iedere bladzijde, voorwaar geen wit papier voor ons geld geeft. Voor het overige vonden wij onze nieuwsgierigheid, welke het alleen was, die ons dit boekje deed in de hand nemen, maar weinig bevredigd; want de zoogenoemde reeds vervulde voorspellingen van müller, waarvan het gerucht met zoo veel ophef sprak, zijn, onzes inziens, van weinig belang; en dat alles alzoo door den man zelven verhaald en beschreven is, moeten wij aannemen op de verzekering van zekeren zich noemenden willem eerlijk, wiens familie nog al uitge-
{==662==} {>>pagina-aanduiding<<}
breid is, en onder welke het nomen et omen toch ook niet is boven iedere uitzondering. Maar wij willen de onderteekeningen van deze en gene ons door willem eerlijk hier medegedeelde verklaringen en brieven, derzelver echtheid enz. niet betwisten; en dan houden wij johann adam müller voor eenen nijveren, eerlijken, Godsdienstigen en eenvoudigen landman, die sinds 1806 zonderlinge verschijningen en openbaringen had of meende te hebben, en die zich van menig soortgelijk Profeet van den tegenwoordigen tijd hierdoor onderscheidt, dat hij, bij al zijne aanwijzingen uit en wenken op de H. Schrift, zijne kennis van de toekomst niet grondt op de gewijde Godspraken, maar eeniglijk op die hem gegevene mededeelingen door het Geestenrijk, welke hij nu eens wakende, dan weder droomende ontving, en welke, voor zoo ver dezelve dan vervuld werden, ja wel in deze of gene bijzonderheid eenigzins bestemder, echter doorgaans niets meer inhielden, dan den niet zeer veraf zijnden
val van napoleon, na zijnen Russischen togt, door groote en bloedige overwinningen der groote Mogendheden van Europa; het wederom uitbarsten van den oorlog na zijne verwijdering op Elba, en herstel en handhaving van den Christelijken Godsdienst. Uit hoofde dan van den bij deze verschijningen hem gegevenen last, ondernam müller eene langdurige en bezwaarlijke reis naar den Koning van Pruissen, en schreef, teruggekeerd, aan Zijne Majesteit onderscheidene brieven; terwijl hij in beide gezegden Vorst vooral moest opwekken tot het lezen van en het handelen naar zekere aangewezene hoofdstukken uit den Bijbel, en in een' zijner brieven hoogstdenzelven ook onder het oog brengt, dat sommige menschen in zijn rijk op zondag hun breiwerk in handen namen, en in het openbaar op straat zaten te werken, opdat het toch een ieder zien mogte, hetwelk, zegt müller, een gruwel voor God; aanschijn is.
Wat van müller's verdere voorspellingen worden zal, met name: een nog aanstaande kortdurende oorlog, eene verdeeling van Frankrijk, vereeniging der Heidensche, Turksche, Joodsche en Christelijke Godsdiensten met elkander, en de stichting van de verbondstad, van welke, onder den naam van het Nieuw Jeruzalem benevens den berg Sion, ons hier de platte grond naauwkeurig gegeven wordt, en wat hij alverder meer of min duidelijk vooruit meent te zien, - dit alles,

{==663==} {>>pagina-aanduiding<<}
zeggen wij, laten wij gerust over aan den tijd, en gelooven, omtrent den man en zijne vroegere en latere voorspellingen, nagenoeg eenstemmig te oordeelen met Zijne Majesteit den Koning van Pruissen, voorondersteld zijnde, dat deze brieven, zoo als die ons hier gegeven worden, echt zijn. Wij willen dezelve letterlijk afschrijven, omdat men van dezelve met zoo veel ophef, als bewijzen van vertrouwen en goedkeuring, vooral in Duitsche geschriften, gewag heeft gemaakt. Ziet hier dan deze brieven, alle onderteekend friedrich wilhelm, Memel 8 Jan. 1808, Weenen 29 Maart 1815, Parijs 15 Aug. 1815, en Berlijn 27 Oct. 1815.
‘Zijne Koninklijke Majesteit van Pruissen doet hiermede te weten aan johann adam müller, dat zijn berigt van den 3den dezer wel ontvangen is, en dat zijne daarin vervatte goede oogmerken niet miskend worden.’
‘Ik vereere de Godsvrucht, welke j.a. müller ter stichting uit de H. Schrift weet te scheppen, en late op zijn schrijven van den 12den dezer zijner goede meening geregtigheid wedervaren.’
‘Ik betuig hiermede aan j.a. müller mijnen dank voor den toegezondenen zegenwensch van den 4den dezer.’
‘Ik dank j.a. müller voor zijnen gelukwensch, wegens mijne terugkomst in mijne Staten; doch moet hem voor het aanbod van een bezoek, voor het tegenwoordige, bedanken.’
Sapienti satis.


De Graven van Hohenberg. Naar het Hoogduitsch van C. Pichler, geb. Von Greiner. II Deelen. Te Arnhem, bij P. Nijhoff. 1818. In gr. 8vo. 583 Bl. f 4-16-:

Met regt prijst de Vertaler dezen Roman aan, wegens de kieschheid van voordragt, het getrouw bewaren der karakters, de schoonheid en menigvuldigheid der beelden, de zedelijke strekking, en de belangstelling, die al aanstonds verwekt en ten einde toe bewaard wordt; en wij geven hem als Vertaler gaarne den lof van welvolbragte taak. Het tooneel der verzierde geschiedenis is in het begin der veertiende eeuw, en zij verplaatst ons alzoo in dien vroegen tijd van ridder-
{==664==} {>>pagina-aanduiding<<}
liefde, moed en trouw. De natuurtooneelen zijn uit de werkelijke wereld en naar het leven geteekend; het verhaal knoopt zich aan de wezenlijke geschiedenis van dien tijd, zonder dat ons een merkelijke anachronismus in het oog viel. De Roman maakt echter geene aanspraak op geschiedkundige waarheid. Wij vinden Herman, den jongen Graaf van Hohenberg, onbekend en als een' vondeling, in een klooster, na den val van zijn huis; ook daar is Agnes, zijne eigene nicht, in dezelfde omstandigheid. Hier begint de jeugdige liefde, wordt vroeg ontdekt en vervolgd, en toen de Graaf herkend was en zich door mannenmoed hersteld had in zijne vroegere regten, zijne getrouwe, steeds tegengewerkte liefde nu eindelijk nabij hare belooning was, en ook de laatste beproeving, het vermoeden namelijk dat Agnes zijne zuster was, eindelijk was te boven gekomen, stierf de ongelukkige held, wiens leven het toonbeeld van deugd, moed en teleurstelling was, aan zijne bekomene wonden. Niet minder roerend en treurig is het lot van de schoone en edele Elizabeth, en van des Graven dierbaarsten vriend, hem gelijk in deugd en moed, maar in zijne eerste liefde minder standvastig. Kortom, de geschiedenis eindigt niet, gelijk doorgaans bij iederen Roman, in gelukkige huwelijken; en, hoezeer men dit, uit hoofde van die standvastige gewoonte, anders vermoeden zou, tot zoodanig treurig einde werd de deelnemende lezer reeds lang voorbereid. Gaarne zeiden wij meer van dit kunstig en belangwekkend verhaal, dat bij den
weemoed, waartoe het ons stemt, het hart door edele gevoelens gedurig verheft, en liefde en trouw en deugd en heldenmoed hoog waarderen doet; dan, ons beperkt bestek gedoogt dit, bij zoo veel voorraad, niet. Met het berigt van het uitsterven eindelijk van het beroemde Grafelijk huis sluit het verhaal: ‘Zoo verdwijnt het eene geslacht na het andere; bouwvallen herinneren ons, dat dezelve eenmaal bestonden, totdat ook eens onze tijd is voorbijgegaan, en de naneef met even dezelfde aandoeningen de verwoeste woonsteden beschouwt, waar zijne voorvaders leefden.’



{==665==} {>>pagina-aanduiding<<}

De zelfwerkende Leerling, of tijdwinst in verlorene oogenblikken, ten dienste der Scholen en Huisgezinnen. II Stukjes. Te Groningen, bij J. Kuipers, Hz. 1818. f :-12-:

Is het van belang, het kind in verlorene oogenblikken nuttig bezig te houden, en deze zaak, van wege de afwisseling, die het vordert, niet gemakkelijk; dit werkje geeft aan hetzelve eene geschikte leiding, waarvan wij inzonderheid dit als verdienste aanmerken, dat het kind op denkbeelden gebragt wordt, hoe zich bezig te houden, en het dus bij de aanwijzingen in dit boekje niet behoeft te laten. Nu eens moet het een voorstel zuiver taalkundig en sierlijk afschrijven; dan weder eene rekenkundige opgave op de lei of uit het hoofd oplossen; op eenen anderen tijd iets uit de spel- en taalkunde beoefenen, of eenige gemakkelijke vragen schriftelijk beantwoorden, een raadsel of charade oplossen; en eindelijk iets nuttigs van buiten leeren. - Wij noemen dit werkje eene bijdrage tot gemakkelijk onderwijs.





Herfstbloempje voor de lieve Jeugd. Door Petronella Moens. Te Amsterdam, bij Schalekamp en van de Grampel. 1818. In 12mo. 160 Bl. f 1-:-:

Een tweede titel verandert het bloempje in eene bloem, en bestemt hetzelve tot een St. Nicolaas-geschenk. Niet beslissende, of het bloem of bloempje zij, zeggen wij alleen, dat de bekende Jufvrouw moens, in den haar eigenen trant, lieve kinderen (van tusschen de zes en tien jaren, zegt de opdragt) hier, zoowel in poëzij als in proza, aangenaam bezig houdt, en dat het genoegen van zoodanige kindertjes door eenige gekleurde plaatjes nog wordt verhoogd; zoodat zij wederom bij ouders en kinderen dank verdient.





Zomerwandelingen van Vader Goedhart met zijne Kinderen; een Geschenkje voor de Jeugd. Door J.H. Du Sart. Te Amsterdam, bij Schalekamp en van de Grampel. 1818. In kl. 8vo. 128 Bl. f :-18-:

Dit boekje, met twee plaatjes behalve het titelvignet voor-
{==666==} {>>pagina-aanduiding<<}
zien, kan men den kleinen gerust in handen geven, want het heeft een zedelijk doel, en, hoewel het niets nieuws, of dat bijzonder uitlokt, boven andere, bevat, zoo is het toch doorgaans in den goeden toon en onderhoudend geschreven; en, gelijk de schrijver wèl zegt, verandering behaagt toch altijd, en lokt den leeslust uit.


Almanak voor Liefde en Vaderland. Voor het Jaar 1820. Te Amsterdam, bij L. Portman en Beijerinck en Willemsz. 155 Bl. f 1-5-:

Die dit Jaarboekje geen voordeel toekent boven vele andere, zelfs van weidscheren tooi, kent hetzelve niet, of weet het niet te schatten. Het onderscheidt zich inzonderheid door oorspronkelijkheid, en had inderdaad niet noodig, om zich in het regte licht te stellen, zijne soortgenooten (zie de Voorrede) in de schaduw te plaatsen. De uitvoering is zindelijk, en de Plaatjes meestal welgekozen en fraai bewerkt. Maar het zijn de Verhalen inzonderheid, die, naar onzen dunk, dit alles, en ook de Dichtstukjes, overtreffen. Met name bevielen ons De Coquette en Henri en Henriette, het laatste echter een weinig avontuurlijk; en onder de Dichtstukjes onderscheidden wij pieter dirkszoon hasselaar. Met één woord, het boekje verdient een langer bestaan, dan dat van eenen enkelen jaarkring. Het hebbe een ruim vertier!







Iets ter opheldering der Aanmerkingen van den Recensent van het tweede Deel der Verhandelingen en Redevoeringen van den Heer J.H. van der Palm, met betrekking tot hetgene zijn Hooggel. zegt, bladz. 130, over de Inleiding van wijlen Hendrik Albert Schultens voor deszelfs Vertaling van het Boek Job, en over deszelfs al daar voorgesteld gevoelen nopens de onechtheid der twee eerste Hoofdstukken van dat Boek.

Volgens mijne eigene begeerte, en volgens de begeerte tevens van wijlen den Heer schultens op zijn doodbed,

{==667==} {>>pagina-aanduiding<<}
gelijk uit mijne voorrede voor het bovengenoemde werk, bladz. VI, blijken kan, de uitgave van hetzelve zullende aanvaarden, ontving ik, op mijn verzoek, van wijlen Mevrouw de Weduwe schultens, de stukken, welke de Heer schultens bij zijn leven tot de uitgave der vertaling van het boek Job had gedacht te gebruiken, te weten: 1) de vertaling met de aanmerkingen van Hoofdst. III tot XXVIII, 2) eenige Latijnsche aanteekeningen over dat boek, 3) eene Latijnsche inleiding op hetzelve. Gelijk ik nu somtijds van deze Latijnsche aanteekeningen gebruik gemaakt heb in het aanhangsel van eenige taal- en oordeelkundige aanmerkingen, bij dit werk door mij gevoegd; zoo dacht ik ook vrijheid te hebben om gebruik te maken van de Latijnsche inleiding, welke mij met en bij de andere stukken werd overgezonden, zonder dat mij zelfs de geringste wenk werd gegeven, dat dezelve, gelijk de Heer van der palm zegt, uit oude papieren was te voorschijn getogen, reeds lang door den Schrijver als een werk van zijne vroege jeugd ter zijde gelegd. Ik kon dan reeds daarom van deze inleiding toen zulke gedachten niet hebben, als er de Heer van der palm van heeft, maar moest haar natuurlijk houden voor iets, hetwelk schultens zelf niet ongeschikt geoordeeld had om er bij eene uitgave eenig gebruik van te maken. Ja, dat het geenszins zulk een door hem zelven ter zijde geschoven stuk van zijne vroege jeugd, maar in tegendeel een voortbrengsel was van zijnen rijperen, mannelijken leestijd, blijkt duidelijk uit eene aanhaling, welke men er in vindt van de Nederlandsche vertaling des oorspronkelijk Hoogduitschen werks van h. sander, het boek Job ten algemeenen gebruike, welke in het jaar 1783, het vier en dertigste van schultens leven, is uitgegeven, en dus zeker niet in
deszelfs vroege jeugd. De reden nu, waarom ik deze inleiding, vertaald, voor het werk geplaatst heb, was, omdat dezelve ten grooten deele was ingerigt ter verdediging der oudheid van het boek Job, en voornamelijk ook, omdat schultens er vrij uitvoerig de gronden in opgaf van zijn gevoelen omtrent de onechtheid van het eerste en laatste historische gedeelte van dit Bijbelboek, waaromtrent ik liefst zijne eigene woorden wilde geven, dewijl ik er toen reeds zelf aan twijfelde; gelijk ik er thans reeds sedert lang eenstemmig met den Heer van der palm over gedacht heb.

{==668==} {>>pagina-aanduiding<<}

Maar was dit dan werkelijk het gevoelen van schultens, in den rijpen leeftijd zijner kennis en wijsheid? Dit is eene vraag, waarop het hier voornamelijk aankomt. De Heer van der palm schijnt dit, zoo al niet te ontkennen, ten minste in twijfel te trekken, wanneer hij zegt, bladz. 131: ‘Al hebben wij hier niet het gevoelen van schultens in den rijpen leeftijd zijner kennis en wijsheid, toen hij het grootste deel van Jobs gedicht vertaalde, het heeft zich nu echter in het bezit van zijnen naam gesteld.’ Doch ik moet hierop aanmerken, dat schultens, volgens het pas door mij gezegde, dit gevoelen nog aankleefde ten minste in zijn vier en dertigste levensjaar welke leeftijd toch buiten allen twijfel wel mag worden gehouden voor den rijpen leeftijd der kennis en wijsheid van elk eenen, die ooit op den naam van een kundig en wijs man aanspraak maken kan, en vooral van eenen man, als schultens was, die zich reeds in zijne vroege jeugd zeer vele schatten van kennis en wijsheid vergaderd had. En hoe natuurlijk zoude men ook mogen denken, dat, indien hij, sedert dien tijd, te dezen aanzien van gedachten veranderd was, hij ook de twee eerste Hoofdstukken zoude vertaald hebben? Althans mij is nooit iets van zulk eene verandering gebleken. Het is zoo; de Heer schultens heeft het onsterfelijk werk van herder over de Hebreeuwsche Dichtkunst, waarin het tegenovergesteld gevoelen verdedigd wordt, niet aangehaald: doch dit kan evenzeer ten bewijze strekken, dat herder, hoe hoog ook anders door hem geschat, hem in dit stuk niet overtuigd heeft, als dat dit werk toen nog niet, gelijk de Heer van der palm denkt, tot zijne kennis gekomen was. Hoe dit zij; het door mij gezegde toont genoegzaam, dat het opgemeld gevoelen geenszins slechts het gevoelen
van zijne vroegere jeugd, maar tevens ook van zijnen mannelijken leeftijd geweest is. Ook zie ik even weinig, als de Recensent, hoe dit gevoelen hem eenigzins zoude hebben kunnen tot oneer strekken; vooral, daar het overeenkwam met dat van zijnen onsterfelijken Grootvader.
Ik vond mij verpligt om mij hierover eenigzins breeder uit te laten; dewijl het mij even diep grieven zoude, te boek te staan als iemand, die meer of min de eer van mijnen onvergetelijken Vriend zou benadeeld hebben, als de Heer van der palm zegt, dat het hem grieft, dat men deze inleiding voor deszelfs vertaling van Job gevoegd heeft.

h. muntinghe.






{==669==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 633.)

[VIIde Deel.] Salomo's regering had den grond gelegd tot menigerlei bederf des Joodschen staats, en de scheuring was voorbereid. Jeroboam wist van de gunstige omstandigheden gebruik te maken, en onder hem scheuren zich tien stammen af. Deze scheuring was ten uiterste nadeelig voor den Godsdienst en de welvaart des rijks. Maar Jehovah zond Profeten, en bewees in alle uitkomsten zijn welgevallen aan dengenen, die zijnen dienst handhaafde.
Rehabeam's pogingen, om de tien stammen te herkrijgen, mislukten, en Jeroboam handelde zeer staatkundig, om dezelve onder zijn bewind te behouden, inzonderheid door de invoering van den runderdienst, over welken Jehovah zijn ongenoegen duidelijk openbaarde. Rehabeam ging weldra in de afgoderij nog verder dan Jeroboam; daarom werd hij ten Vazal van den Koning van Egypte vernederd, en het rijk slechts om David's wil voor volkomen' ondergang bewaard. Abia was niet beter dan Rehabeam; maar Afa herstelde den Godsdienst met moed. Na eene aanmerkelijke zegepraal over de Kuscheërs ging dit bijzonder gemakkelijk, omdat zinnelijke volken de dienenswaardigheid eener Godheid boven andere naar derzelver overwinnende magt berekenen. Later week de Koning van zijne Godsdienstigheid af, en werd daarvoor gestraft.
In Israël was te zelfden tijde de uitwendige toestand, zoowel als die van Godsdienst en zeden, allerjammerlijkst, zoo door de gedurige omwentelingen in het rijk, als door het gedrag der Koningen; en onder de

{==670==} {>>pagina-aanduiding<<}
regering van Achab geraakte dezelve nog meer bedorven, terwijl Elia de eenigste was, die Achab openlijk durfde wederstaan, en, schoon hij soms wel hevig genoeg werkte, echter juist de man was voor dezen tijd.
Ten tijde dat Israël in Achab een' der slechtste Koningen had, bezat Juda in Josaphat een' der besten, die Godsdienst en regt grondig herstelde, en voor den bloei des rijks zorgde; schoon niet alle maatregelen, tot dit einde genomen, met het belang van den Godsdienst strookten.
Ahazia regeerde slechts twee jaren over Israël, maar was niet beter, dan zijn vader Achab geweest was. Zijn broeder Joram, in tegendeel, was veel beter; maar de door dezen besten der Israëlietische Koningen opgewekte verwachtingen verdwenen weder na zijnen dood.
Joram, zoon van Josaphat, Koning over Juda, liet zich door Athalia, dochter van Jezabel, van Jehovah's dienst aftrekken. - In dezen tijd valt het leven van Eliza, den leerling en opvolger van Elia. - Na Ahazia's dood laat Athalia, zijne moeder, al zijne kinderen ombrengen; maar Joas werd door den Hoogepriester verborgen, en na zes jaren tot Koning uitgeroepen. Hij regeert eerst zeer wel, maar begunstigt later den afgodsdienst, en wordt door Jehovah gestraft. Zoo ook Amazia. Azaria was zeer Godsdienstig, maar bezondigde zich door ijdele zelfverheffing. Jotham's regering was Godvruchtig en roemrijk; maar zijn zoon Achaz was een der slechtste Koningen van Juda, onder wiens bestuur Juda zou vernietigd zijn, wanneer God het niet om David's wil in stand gehouden had. Hiskia deed alles tot zuivering van den Godsdienst, en poogt daartoe zelfs in Israël te werken; hetgene ook niet geheel mislukt. Jehovah zegende hem ook, en deed hem het juk der Assyrische overheersching afschudden.
Jehu, Koning van Israël, verdelgde het geheele huis van Achab, ingevolge voorspellingen desaangaande, en roeide voorts den Baälsdienst uit, maar bleef den runderdienst (dienst van Jehovah onder het beeld van een

{==671==} {>>pagina-aanduiding<<}
rund, naar Egyptische wijze) voorstaan. Het rijk was onder hem hard aan het vervallen, en werd onder zijnen zoon Joahaz, ook voorstander van gezegden dienst, nog meer verzwakt. Joas was beter, en behaalde verscheidene overwinningen. Jeroboam verhief wel Israël's uitwendigen bloei, maar met Godsdienst en zedelijkheid bleef het even slecht gesteld. Jehovah liet het volk door verscheidene Profeten vermanen. - Onder de volgende Koningen is alles oproer en verwarring, totdat, onder Hozea, Salmanezer het rijk van Israël innam, de inwoners gevankelijk wegvoerde, en daarvoor volkplantingen uit zijn gebied naar het land van Israël zond.
Onder Hiskia werd Jeruzalem door Sanherib benaauwd; maar Jehovah sloeg zijn leger. Hiskia, rijk geworden door de geschenken van naburige gelukwenschende Vorsten, wordt hoogmoedig, en laat zich met de gezanten des Konings van Babel te zeer in; hetgene Jehovah mishaagt, die hem laat aanzeggen, dat eenmaal die Babyloniërs zijn huis en land den ondergang zouden berokkenen. Zijn zoon Manasse, door kwade raadslieden bedorven, dreef de afgoderij ten top, totdat Esarhaddon, Koning van Assyrië, hem gevangen zette, waar hij zich bekeerde, en na zijn ontslag loffelijk regeerde. Zijn afgodische zoon Ammon werd, na eene tweejarige regering, omgebragt. Jozia, ijverig hersteller van den Godsdienst, had Sallum ten navolger, die, na driemaandsche regering, door Jojakim werd opgevolgd. Deze werd, met Pharao Necho, zijnen leenheer, door Nebukadnezar, zoon van den Koning van Babel, gevangen, later aan dezen schattingpligtig, viel van hem af, zag, op Nebukadnezar's last, zijn land geplunderd, en sneuvelde, onder voorspelde omstandigheden. Onder Jojachin moest Jeruzalem zich aan Nebukadnezar overgeven. De door dezen aangestelde Koning Zedekia viel hem af, en in hem werd letterlijk de voorspelling vervuld, dat hij in Babel komen zou, zonder het te zien; want Nebukadnezar liet hem,

{==672==} {>>pagina-aanduiding<<}
alvorens hij hem naar Babel zond, de oogen uitsteken. De tempel en stad werden geplunderd en verbrand.
Men vindt in dit tijdvak het volk niet zedelijk verbeterd, maar bij alles beheerscht door zekere wulpsche loszinnigheid en overdadige pracht, en was er in hunne zeden veel ruwheid en onbeschaafdheid. Achterlijkheid in kunsten en wetenschappen in dit tijdvak laat zich zeer natuurlijk verklaren. Wat, het eene minder, het andere meer, bij de Israëlieten het meeste beoefend werd, waren de akkerbouw, de geneeskunst, de krijgskunt, de bouwkunst, de geschiedkunde, de geslachten tijdrekenkunst, de sterrekunde, sterrewigchelarij, en kunsten, die der overdaad in kleeding dienstbaar waren.
Onder alle ternederdrukkende omstandigheden had de dichtkunst zich nog gehandhaafd. Schoon de Profeten allen dichters waren, zijn zij toch onderscheiden in karakter als dichters. [Deze karakters worden in alle Profeten aangewezen.] Buiten de Profeten vindt men echter in dit tijdvak naauwelijks iemand, die zich in de dichtkunst beroemd maakte. Het was dus met de verstandelijke beschaving slecht gesteld; maar met de Godsdienstige of zedelijke nog erger, en voornamelijk in het rijk der tien stammen.
De zedelijkheid zou dus in beide rijken wel zijn ondergegaan; maar God waakte, niettegenstaande alle omstandigheden, die zijn doel schenen te vernietigen, en maakte, door, juist uit strijdige oorzaken, gevolgen naar zijne bedoeling te ontwikkelen, zijne magt zigtbaar. Inzonderheid was hij door Profeten werkzaam, wier hoogere zending met het geloof aan eene Godsregering over Israël staat of valt. Zij waren middelpersonen tusschen God en het volk, wier werk gewijzigd was naar de verschillende behoeften der tijden, veel vooruitziende door eigene schranderheid, maar tusschenbeide ook voorspellende, wat zij niet dan door onmiddellijke Goddelijke openbaring weten konden. Gods vijsheid is kennelijk daarin, dat Israël meer Profeten gehad heeft dan Juda. Hunne Godsdienstleer stemt over-
{==673==} {>>pagina-aanduiding<<}
een met die van David en Salomo. Wat hunne zedeleer aangaat: daar, na de scheuring, de overgeblevene deugd de kiem van later Pharizeïsmus in zich bevatte, ijveren de Profeten tegen plegtigheden zonder hartedeugd, en zulks omdat de Heer daarvan afkeerig is, omdat deugd (dezen beweeggrond eischte de zinnelijke denkwijze) tijdelijken voorspoed aanbrengt. Ook bouwen zij hunne zedeleer op de, meer heldere, schoon nog zinnelijke, vooruitzigten in de toekomst. Hunne schriften ademen zachtaardigheid en menschenliefde, en kennen het ruwe patriotismus, dat b.v. in de Psalmen te vinden is, niet.
[Buitengemeen schoon is de Heer muntinghe in de opgaaf van de natuur der vooruitzigten, die de Profeten op het rijk van den Messias hadden; en zijn volstrekt redematig voorstel doet al het onnatuurlijke uit de opvatting dier vooruitzigten verdwijnen. Eene beschouwing van den staat van beschaving in dit tijdvak, bij door de openbaring niet bestraalde volken, sluit dit Deel.]

(Het vervolg hierna.)





Bijbel voor de Jeugd. Door J.H. van der Palm. VIIIste Stuk. Te Leyden, bij D. du Mortier en Zoon. 1818. In kl. 8vo. 214 Bl. f 1-4-:

Dit stuk, behelzende Bijbelsche tafereelen uit den tijd der Rigteren, is spoediger in het licht verschenen, dan wij, zoowel uit hoofde der bijzondere moeijelijkheid van dat gedeelte des Bijbels, als van de groote onderneming des Hoogleeraars eener verbeterde Bijbelvertaling, hadden durven verwachten. Mogelijk, echter, is het laatste werk meer bevorderlijk dan hinderlijk geweest voor het eerste, uit hoofde van derzelver onderling verband, en kunnen wij, ook voor het vervolg, eenen

{==674==} {>>pagina-aanduiding<<}
wederkeerigen gunstigen invloed van het een op het ander, zelfs in de gelukkige uitvoering, hopen.
Wij hebben in het onderhavige stuk, vooreerst, eene beschrijving van den toestand des volks na den dood van Jozua, naar aanleiding van Rigt. I en II. Die toestand wordt, op eene den bevalligen Schrijver bijzonder eigene wijze, zoodanig beschreven, dat de kundige man zoowel, als de geoefende jongeling, de beschrijving met genoegen en nut zal kunnen lezen. Dezelve is eene natuurlijke inleiding tot de geschiedenis der Rigteren, zoo als men dezelve gewoonlijk noemt. De Heer van der palm noemt hen liever wrekers of handhavers van 's volks regten. Dit waren zij inderdaad; schoon de oorspronkelijke benaming, eigenlijk, in het algemeen, overeenkomt met die van Regenten. - Hierop volgt, in het tweede Hoofdstuk, eene oordeelkundige beschouwing van de daden der eerste zoogenoemde Rigteren, van Othniël tot Debóra, volgens Rigt. III-V. Verstandig en allezins voldoende is de opmerking omtrent den moord, door Ehud aan den Moabietischen Koning Eglon bedreven: ‘Bij zulke ondernemingen vraagt men zelden zich af: Is, hetgene ik doe, geoorloofd? Men volgt den innerlijken aandrang van pligt (!) of wraakgevoel, en volgt dien, als ware het eene hoogere roeping. Zulk eene daad moet men niet uit de woestheid der tijden afleiden, of daarmede verontschuldigen; want de geschiedenis wijst hare gelijken aan in alle tijdperken, ook die der hoogste en fijnste beschaving. En wanneer werd zij ooit met een gelukkig gevolg bekroond, dat de dader niet met eer en toejuichingen overladen werd, en voor een' held zijner eeuw gehouden?’ Zeer voorzigtig is het opgemerkte betreffende Jaël, de moordenares van Sisera: ‘Wij weten niet genoeg van Sisera, om te kunnen beoordeelen, of
hij niet een dier wanschepsels was, tegen wie de geheele maatschappij in oorlog moet zijn; wij weten niet, of Jaël, denkelijk eene Israëlietische vrouw van afkomst, geen bloed van een' dierbaren nabestaande op hem te

{==675==} {>>pagina-aanduiding<<}
wreken had, in welk geval list en verraad in het Oosten, nog heden, voor loffelijk worden gehouden: wij onthouden ons dus liefst van voorbarige veroordeeling, en verheugen ons, Israël van een' moedwilligen verdrukker bevrijd, en door zijnen dood en zijne nederlaag den weg gebaand te zien, om dat geheele Kanaänietische rijk, in het noorden van Israëls grondgebied, ganschelijk te verdelgen en uit te roeijen.’ Schoon en krachtig is, eindelijk, de vertaling van Debóra's lied. Op enkele plaatsen, echter, is dezelve ons niet zeer juist voorgekomen; zoo als, vs. 10, zingt vurige klanken, en vs. 12. op, op, Debóra! vurig, vurig uw lied gezongen! Behalve, dat dat vurige ons in die zinsneden, met name in de eerste, minder bevalt, staat er in vs. 10. eigenlijk weidt uit, en vs. 12. op, op, Debóra! op, op; zing uw lied.
In het derde en vierde Hoofdstuk wordt de geschiedenis van Gideon en van zijn geslacht behandeld, volgens Rigt. VI-IX. Volkomen keuren wij goed de verdediging van Gideon, die, eer hij 's lands vijanden aanviel, een dubbel teeken van God op een wollen vlies begeerde. ‘Men verbeelde zich toch Gideon, gelijk hij was, opgevoed onder afgodendienaars, uit zijnen aard niet hoog van zich zelven gevoelende, maar bescheiden, en naauwelijks kunnende gelooven, dat door hem zulke groote dingen geschieden zouden; dan zal men in dit alles iets onbeschrijfelijk natuurlijks, eenvoudigs en kinderlijks ontdekken, juist overeenkomstig den aard des persoons en den geest zijner tijden. Of indien er iemand is, wien ook dit nog niet voldoet, zoo verhindert ons niets om aan te nemen, dat Gideon dit dubbel teeken niet alleen of voornamelijk voor zich zelven begeerde, maar om de Hoofden der benden, die hij nu onder zijn bevel had, te overtuigen van de onbetwistbare Goddelijkheid zijner roeping om Israël te verlossen.’ - Daar dus hier en doorgaans, waar het te pas komt, de Hoogleeraar zich beijvert, om, van hetgene den schijn van vreemdheid heeft, reden te geven, verwonderde het

{==676==} {>>pagina-aanduiding<<}
ons, bij het verhaal der afzondering van 300 mannen om de Midianieten aan te tasten, geene de minste reden te vinden, waarom aan deze, die het water uit de beek slechts met de holle hand namen en aldus opslorpten, de voorkeur gegeven werd boven het onvergelijkelijk grooter aantal van hen, die op hunne knien gingen liggen, om op de gewone wijze te drinken. De natuurlijkste reden, die hiervan te geven valt, is, dat de laatste toonden, meer hun gemak te zoeken, terwijl de eerste meerder drift en hardvochtigheid lieten blijken. Dat ieder jeugdig lezer dit van zelven zou begrijpen, kunnen wij ons bezwaarlijk verbeelden, daar geleerde Uitleggers zelfs het hieromtrent niet eens zijn. - In dit zelfde gedeelte hebben wij zeer vernuftig gevonden de verklaring van den Efod, door Gideon vervaardigd en opgerigt van de gouden kleinooden, op de Midianieten tot buit gemaakt. Die Efod is, zoo als michaëlis en anderen reeds dachten, een met goud overtogen beeld, doch, volgens de gissing des Hoogleeraars, niet een standbeeld ter Godsdienstige vereering, maar een borstbeeld of buste, niet ten voeten uit, maar alleen zoo ver, als het opperkleedje, Efod genoemd, reikte, bijkans tot op de heupen, en misschien eindelijk vertegenwoordigende den Engel, die aan Gideon verschenen was en geplaatst op het altaar, waarvan melding gemaakt was Rigt. VI: 24. Dit komt ons, echter, grootstendeels wat gekunsteld voor, en wij twijfelen, of men in dien tijd wel borstbeelden of bustes van dien aard bij de Israëlieten gehad hebbe. Zoo dit eenigzins waarschijnlijk gemaakt kan worden, zouden wij evenwel dat gevoelen de voorkeur geven.
Van het vijfde Hoofdstuk, behelzende Jeftha's daden en lotgevallen, volgens Rigt. X-XII, vergenoegen wij ons met een enkel woord op te teekenen, dat daarin allerwaarschijnlijkst gemaakt wordt het gevoelen, dat Jeftha zijne dochter inderdaad ten brandoffer hebbe geofferd. - Meer zullen wij dienen op te geven uit de twee volgende Hoofdstukken, waarin de geschiedenis van

{==677==} {>>pagina-aanduiding<<}
Simson behandeld wordt, volgens Rigt. XIII-XVI. Bij den aanvang derzelve bekent de Heer van der palm openhartig, dat er naauwelijks een zonderlinger verhaal in al de Bijbelsche boeken is, dan dat van Simson's geboorte, leven, bedrijven en uiteinde; dat er tusschen dezelve onderling een onoplosselijke strijd schijnt te zijn; dat men zich niet verbeelden kan, dat een man, zoo los van hoofd en hart, zoo ligt van zin, een van God verkoren, op eene zeldzame wijze aangekondigd, Israëlietisch held en wreker zou geweest zijn; terwijl daarenboven zijne daden bijkans alle geloof te boven gaan. Uit dat alles intusschen, gelijk met grond wordt opgemerkt, kan men wederom opmaken, dat de Bijbelsche Schrijvers het karakter hunner helden niet hebben opgesierd, maar hen juist zoo voorgesteld, als zij het in de oude overlevering geboekt vonden. Bij het behandelen dezer geschiedenis tracht de Hoogleeraar zich en zijne lezers op het regte standpunt te plaatsen, om haar duidelijk en geheel over te zien, en bij neemt vooraf twee dingen aan: vooreerst, dat Simson's geboorte waarlijk, op de allerplegtigste wijze, als die van een groot, buitengewoon en door God uitverkoren personaadje, tot verlossing zijns volks uit de magt der Filistijnen, is aangekondigd; en ten andere, dat de uitkomst niet heeft beantwoord aan de groote verwachtingen, die zulk een aanvang ons heeft doen opvatten. Trouwens, zoo als zeer juist wordt opgemerkt, ‘Gods werk wordt menigmaal, onder het gehengen zijner Voorzienigheid, door menschen bedorven. En waarom zouden wij niet op soortgelijke wijze over Simson mogen oordeelen? Dat een Engel, vóór zijne geboorte, zijne hooge bestemming aankondigde, en beval, dat men hem, van zijne jeugd af, aan God zoude wijden; dit behoorde deels tot de bijzondere huishouding dier tijden, en moest deels een middel zijn, om hem te meer naar
het vervullen dier bestemming te doen streven. Maar daardoor werd niet noodwendig voorgekomen, dat zijne ouders zijne opvoeding verwaarloosden, en dat hij zelf,

{==678==} {>>pagina-aanduiding<<}
te veel toegevende aan zijnen lossen en wuften zin, wel het oogmerk van God niet verijdelde, (want dit is den sterveling onmogelijk) maar nogtans door eigene schuld niet werd, wat hij, door eene betamelijke aanwending der aan hem geschonkene gaven, had kunnen en moeten worden.’ - Volkomen doelmatig is ook het opgemerkte betreffende Simson's ligchaamskrachten, dat dezelve gepaard gingen met eene stoutmoedigheid, die geene gevaren kende, in het volle vertrouwen harer zelf-genoegzaamheid, en dat er bij hem nog eene hoogere geestdrift bijkwam, steunende op zijne wijding aan God en zijne bestemming van de geboorte af. ‘Zulk een mensch moest een' schrik inboezemen, waarvan men zich naauwelijks een denkbeeld kan maken. En het is nog heden waar, dat menschen, die bekend staan voor buitengewone krachten te bezitten, veel minder eigenlijke kracht noodig hebben, om anderen te vellen, dan zij, van wie men dit niet weet of vermoedt, en die daarom veel heviger tegenstand vinden. Achilles, alleen, het gansche Trojaansche heir op de vlugt jagende, is geen ongeloofbaar verschijnsel.’ - Eindelijk, om dit ééne nog kortelijk over te nemen, moet men bij Simson's daden zich nog iets voor den geest brengen. Hij had een' ingekankerden haat tegen de Filistijnen met de moedermelk ingezogen, en meende, dat, om dien haat te koelen, alles hem geoorloofd was. Nogtans wilde hij altijd eenige aanleiding er toe hebben; en die aanleiding zocht hij dan dikwijls zelf op. - Deze algemeene aanmerkingen verspreiden reeds zeer veel licht over de geheele zonderlinge geschiedenis van Simson, die ook in de bijzonderheden, overeenkomstig den aard der zaken, zoo wordt voorgedragen, dat de eer des Bijbels niet weinig, bij onbevooroordeelden, geacht kan worden bevorderd te zijn.
Nu volgen nog twee Hoofdstukken, namelijk het achtste, over den burgerlijken en zedelijken toestand der Israëlieten ten tijde der Rigteren, volgens Rigt. XVII-XXI, en het negende of laatste, behelzende een tafe-
{==679==} {>>pagina-aanduiding<<}
reel van huisselijke deugd uit dien zelfden tijd, volgens het boekje van Ruth. Beide leveren een treffend contrast op, en worden met denzelfden smaak en keurigheid behandeld. Over het geheel genomen bekennen wij ten slotte, dat de waardige van der palm niet alleen aan onze verwachting in dit geheele stuk beantwoord, maar dezelve in verscheidene opzigten overtroffen heeft.





Henrici Caroli van der Boon Mesch Responsio ad Quaestionem Botanicam &c. &c. Of: Prijsverhandelingen over het verband tusschen het zamenstel en de gedaante der Planten, en over den invloed van het licht op de vorming van derzelver naaste bestanddeelen; bekroond door de Faculteit der Wis- en Natuurkunde te Leyden, 8 Febr. 1818.

Van hoogstbelangrijken inhoud zijn de twee prijsvragen, waarvan de beide welbewerkte antwoorden voor ons liggen. Zij zijn belangrijk, niet slechts omdat zij de bevordering eener wijsgeerige plantenkennis ten doel hebben, maar tevens als bijdragen tot die voortreffelijke wetenschap des levens, die, niettegenstaande de loffelijke proeven van verdienstelijke Natuuronderzoekers, nog steeds ontbreekt, en niet dan door de vereenigde pogingen van vele Geslachten, in den echten geest van waarneming werkzaam, kan worden daargesteld. Welkom is ons elke poging tot die grootsche onderneming; welkom waren ons daarom ook deze gewigtige vragen en des Schrijvers arbeid, door de beroemde voorstellers den prijs der eere waardig gekeurd. De eerste der gemelde vragen betreft het verband tusschen den bouw en de bewerktuiging der planten en haren uitwendigen vorm en gedaante, de tweede den invloed van het licht op de vorming van derzelver naaste bestanddeelen. De beantwoording van beide vragen

{==680==} {>>pagina-aanduiding<<}
is het onderwerp der beide bekroonde Verhandelingen, die zoo zeer verdienen algemeen bekend te zijn; en het is om dezelve allen Natuurkenners aan te bevelen, dat wij er een kort verslag van geven zullen, genoegzaam om het plan van behandeling en des Schrijvers bevoegdheid tot dezen arbeid te leeren kennen.
De eerste vraag is deze: welk is het verband tusschen het inwendig zamenstel der planten en haren uitwendigen vorm en gedaante? - Na eene uitvoerige ontleedkundige beschouwing der planten, waarbij tevens aan de verdiensten der voornaamste Schrijvers over dit onderwerp wordt hulde gedaan, toont de verdienstelijke Schrijver, hoe al de zamenstellende deelen der planten tot weinige gronddeelen herleid kunnen worden, uit welke al de verschillende werktuigen der planten ontstaan, en hoe alzoo ook de gedaanten der planten tot enkele hoofdvormen kunnen worden teruggebragt; terwijl beide bewerktuiging en vorm der planten zich door hunne eenvoudigheid van de bewerktuiging en vorm der dieren onderscheiden, waarvan hij de voornaamste reden met regt in het gemis der werktuigen van beweging en gevoel meent gevonden te hebben; welk gevoelen hij met voorbeelden uit het dierenrijk opheldert, die van zijne kunde ook in dit gedeelte der natuurkennis getuigenis dragen. Onder de voornaamste oorzaken van het verschil der planten telt onze Schrijver de standplaats, die zij in de natuur bekleeden, en hare wijze van bestaan, hare levenswijze; vandaar het verschil tusschen land- en waterplanten en die, welke koude of warme gewesten bewonen. Naarmate van al deze omstandigheden zijn zamenstel en gedaante gewijzigd. En hiermede komt de Schrijver tot het eigenlijk doel der vraag, namelijk het verband tusschen zamenstel en gedaante. Dat verband toont hij in de eerste plaats aan uit de overeenkomst der afgescheidene bestanddeelen en hunner genezende krachten bij planten van ééne soort, geslacht of klasse, welke eene overeenkomst van zamenstel aanduidt. Eene menigte voorbeelden wordt tot bewijs de-
{==681==} {>>pagina-aanduiding<<}
zer stelling aangevoerd, ook genomen uit die planten, welke, de overgangen van den eenen tot den anderen vorm daarstellende, eigenschappen en krachten bezitten, uit de vereeniging van beide zamengesteld en van gemengden aard. Eindelijk brengt de Schrijver eenige voorbeelden
bij, om het verband tusschen zamenstel en gedaante te verklaren. Van de eenvoudigste vormen tot de meest zamengestelde opklimmende, toont hij, hoe elke verandering van zamenstel eenen anderen vorm doet geboren worden, en hoe, naar mate de struktuur meer is zamengesteld, ook de gedaante der planten in volkomene evenredigheid zamengestelder wordt, volgens eene vaste wet, niet alleen het geheel, maar ook allen deelen der planten voorgeschreven. En vooral dit laatste gedeelte getuigt van eenen geest, die in staat is de natuur waar te nemen en te verklaren; eene gave, aan weinigen geschonken, door weinigen naar waarde geschat.
De tweede Verhandeling beantwoordt de vraag over den invloed van het licht op de vorming van de naaste bestanddeelen der planten. Eenvoudig en duidelijk is de wijze, op welke de Schrijver dit belangrijk onderwerp behandelt. Hij stelt zich drie vragen voor, welker beantwoording in de drie Hoofdstukken, waarin deze Verhandeling verdeeld is, gegeven wordt. I. Hoe schijnt het licht op de planten te werken, en op welken grond kan men beweren, dat het invloed heeft op de vorming harer naaste bestanddeelen? II. Welk verschil bestaat er tusschen de naaste bestanddeelen der planten van die landstreken, welke in meerdere of mindere mate aan het vermogen van het licht zijn blootgesteld? III. Welk verschil bestaat er tusschen de naaste bestanddeelen van planten, in de schaduw en in volkomene duisternis levende? - In het eerste Hoofdst. beschouwt de Schrijver den invloed van het licht op alle ligchamen, en in het bijzonder op de planten en het plantenleven. Een ijverig voorstander der Dynamische leer, de eenige, op welke alle echte theoretische ken-
{==682==} {>>pagina-aanduiding<<}
nis der levende natuur kan gegrond zijn, toont de Schrijver aan, dat men het licht boven alles als levensprikel te beschouwen hebbe, bewijst, dat de planten prikkelbaarheid bezitten, en noemt het licht als een der voornaamste vermogens om die prikkelbaarheid op te wekken, hetgene hij door voorbeelden, genomen uit het leven der planten in het algemeen, en in het bijzonder uit den sterken invloed van den lichtprikkel op de verschillende afscheidingen, opheldert. Daar nu de naaste bestanddeelen der planten uit die afscheidingen geboren worden, zoo volgt van zelf, dat het licht den aard en de natuur dier naaste bestanddeelen grootstendeels bepaalt en wijzigt. - In het tweede Hoofdst. wordt onderzocht, welk aandeel het licht aan de wording dier bestanddeelen heeft, of welke derzelve door het licht gevormd worden. De beantwoording dier vrage laat de Schrijver aan de natuur zelve over, daar hij zich vergenoegt met eene
aanwijzing van het verschil der naaste bestanddeelen van planten, onder verschillende luchtstreken levende, voornamelijk van die der bewoners van het Noorden en Zuiden, aan de meest verschillende mate van licht blootgesteld. - Eindelijk in het derde of laatste Hoofdst. staat hij stil bij de veranderingen, welke de naaste bestanddeelen dier planten ondergaan, welke in de schaduw en in volkomene duisternis leven; en hier deelt de Schrijver veelvuldige eigene waarnemingen en proeven bij die van anderen mede, welke ook hier voor zijnen echten geest van waarneming pleiten. Het geheel wordt besloten met eenige korte resultaten, uit het verhandelde afgeleid.
En hiermede eindigen wij ons verslag van twee Verhandelingen, die den Schrijver eene eervolle plaats onder de verdienstelijke Mannen onzes Vaderlands hebben waardig gemaakt. Wij doorlazen dezelve met te meer genoegen, daar de geest van den onsterfelijken brugmans er in ademt en leeft, en wij steeds met dankbare erkentenis ons eenen Man herinneren, die, bij het menigvuldige nut, door hem gesticht, ook daardoor

{==683==} {>>pagina-aanduiding<<}
den dank des Nageslachts verdient, dat hij zulke Leerlingen wist te vormen. Den Schrijver wenschen wij alle aanmoediging op de baan der eere, die hij zoo lofselijk is ingeslagen; terwijl wij verwachten mogen, dat hij, reeds viermalen als overwinnaar bekroond, lust en kracht zal gevoelen, om door grootere ondernemingen aan de uitbreiding der wetenschappen, tot eer van zich zelven, tot roem zijns Vaderlands en tot nut van allen, te arbeiden.





Specimen Zoölogicum &c. (D.i. Zoölogische Proeve, behelzende eenige, in het bijzonder beenkundige, Waarnemingen over den Kasuar van Nieuw-Holland, enz. Door P.J.I. de Fremery.) Traj. ad Rhen. apud J. Altheer. 1819. 8vo.

De opzettelijke beoefening der natuurkundige wetenschappen, en daaronder ook de Natuurlijke Historie, reeds door celsus van zoo veel gewigts voor den Geneesheer gerekend, wordt onder ons nog zoo zeer verwaarloosd, dat elk voorbeeld van het tegendeel goedkeuring en aanmoediging verdient. Nog meer, wanneer het bewijs der gemaakte vorderingen tevens zoo vele waarde heeft, als het stukje, hetwelk wij nu voor ons hebben. Wij vinden daarin de naauwkeurige beschrijving van het geraamte van een' nog zeldzaam beschreven' vogel, gevolgd van eene leerzame vergelijking van hetzelve met dat van andere verwante vogelsoorten, en van eenige aanmerkingen, sommige der zachte deelen betreffende. De jonge Schrijver dezer Proeve had daartoe aanleiding gekregen, doordien er zich in de rijke verzameling van den Heer van klinkenberg, te Utrecht, twee exemplaren, een mannetje en een wijfje, bevonden, welke hem gelegenheid gaven, het bijzonder maaksel van dit dier naauwkeurig te beschouwen, en, voorgelicht door zijnen geleerden Vader, naar de

{==684==} {>>pagina-aanduiding<<}
regelen der kunst te beschrijven. Deze beschrijving wordt door eene welgeslaagde afbeelding opgehelderd. - Voor een uittreksel is deze Verhandeling niet vatbaar; het veelvuldig belangrijke op te teekenen, laat ons bestek niet toe. Wij moeten ons vergenoegen te zeggen, dat de Steller in zijne beschrijving het eigenaardige in dien zonderlingen vogel zeer goed doet uitkomen, en de bijzonderheden van deszelfs zamenstel juist beoordeelt; b.v. dat van het dijbeen, hetwelk in dezen Kasuar met lucht gevuld kan worden, waardoor zijn loop versneld wordt, terwijl de beenderen der bovenste ledematen niet hol zijn, daar hij, niet vliegende, geene hulp tot zijne vlugt noodig heeft; den stand zijner vleugelen, met betrekking tot het zwaartepunt, enz.
Wij twijfelen geenszins, of elk, die dit boekje ter hand neemt, zal hetzelve met genoegen en nut lezen, en zich, met ons, verheugen in dit voortreffelijk voortbrengsel onzer Akademische letterkunde.





Jongste en echte Berigten betrekkelijk Tombuctoo en eenige andere nog onbezochte deelen der Binnenlanden van Afrika, met eene Kaart, aanteekeningen, bijvoegsels en bladwijzer. Uit het Engelsch. Door H. van Lil, Predikant te Schalkwijk. Te Amsterdam, bij J.C. Sepp en Zoon. 1818. In gr. 8vo. VI en 353 Bl. f 3-5-:

Een Amerikaansch matroos, robert adams, schipbreuk geleden hebbende op de onherbergzame Noordwestkust van Afrika, wordt door de woeste bewoners der groote Zandwoestijn Sahara gegrepen, in slavernij weggevoerd, met hen op eenen strooptogt naar den zuidelijken zoom dier woestijn aan den kant van Nigritië medegesleept, aldaar door de Negers gevat, en naar de groote Stad Tombuctoo, het voorwerp van den weetlust

{==685==} {>>pagina-aanduiding<<}
van zoo menige latere Reizigers, (zelfs van park) die echter in hunne pogingen te leur gesteld werden, medegevoerd, had dus door een toeval gelegenheid, meer te zien, dan vele kundige, daartoe opzettelijk met vele hulpmiddelen toegeruste, Europeërs. Hij vond, dat Tombuctoo niet, zoo als men algemeen geloofde, eene Moorsche, maar eene Negerstad was, en in beschaving zoowel als in rijkdom verre af was van de hooge denkbeelden, die men daarvan, uit de oude berigten van leo africanus, en losse opgaven van lateren tijd, koestert. Dan, aan den anderen kant, werd hij in de vier maanden van zijn verblijf volstrekt niet beleedigd, en genoot bij dit goedaardige menschenslag eene onbepaalde vrijheid, die hij weldra, door de aankomst eener kleine Moorsche karavaan, welke hem en zijne lotgenooten kwam loskoopen, deerlijk moest missen. Met deze woeste Mahomedanen, in alle opzigten in menschelijkheid beneden de Negers, moest hij nu ruim twee jaren de akelige Zandzee, zoo bar en woest als zijne geleiders, doorkruisen, gedurig van Heer verwisselende, doch zonder verbetering van zijn lot, ja meer dan eens in levensgevaar, tot hij door de zorgen van den Heer dupuis, Britsch Consul te Mogadore, werd vrijgekocht, en zich naar Cadix begaf, vanwaar hij, na nog menigen lotwissel, arm en berooid in Engeland kwam, aldaar door den Uitgever van het tegenwoordige verhaal werd gevonden, die zich, door een naauwkeurig onderzoek, van de waarschijnlijkheid van het verhaal des Zeemans, en van deszelfs geloofwaardigheid, overtuigde. Deze geloofwaardigheid wordt zeer aanmerkelijk ondersteund door de bevestiging der meeste punten van zijn verhaal, schriftelijk medegedeeld door zijn' bevrijder
dupuis, wien een lang verblijf te Mogadore vele plaatselijke kennis moest verschaffen. De aanteekeningen van dien Heer, en die van den Uitgever, bij dit werk gevoegd, maken daarvan meer dan de helst uit, en deelen ons vele belangrijke bijzonderheden wegens het binnenste van Noord-Afrika mede. Vooral

{==686==} {>>pagina-aanduiding<<}
munt hieromtrent uit een bijvoegsel van den Heer dupuis over de volksstammen van westelijk Barbarijë, die hij tot drie hoofdklassen brengt: de Berebbers (de nakomelingen der oude Mauritaniërs en Numidiërs) op de bergen in hutten, de Arabieren in de vlakte onder tenten, (beide weder in vele kleine stammen gesmaldeeld) en de Mooren, uit de beide vorige klassen, uit Negers en uit Spanje gevlugte Mahomedanen zamengesteld, en bewoners van steden. De onverdraagzaamheid en Godsdiensthaat, vooral der Arabieren, is zoo hevig als die der Spanjaarden onder filips II, en, zoo de hebzucht niet over hunne dweeperij zegeviert, is een Christenslaaf in hunne handen zeker van den dood. Adams zelf was daardoor meermalen veeg, en zag eenige zijner lotgenooten, door de ondragelijke mishandelingen, hun geloof verzaken. - Bij de Mooren heeft de omgang met de Europeërs deze vervolgzucht een weinig verzacht.
Daar Tombuctoo op den titel van dit werk, als het voorname onderwerp van hetzelve, gespeld staat, en den weetlust der meeste Lezers ook hoofdzakelijk zal gaande maken, zoo willen wij daarvan, ter proeve, eenige bijzonderheden doen kennen. Zij is niet die rijke stad, het middelpunt des Afrikaanschen handels, welke j. von müller nog voor eene Karthaagsche volkplanting hield, de hoofdmarkt van Mooren en Negers, zoo als zelfs park, volgens gebrekkige berigten, geloofde, maar een ongeregelde hoop huizen, of liever kleihutten of houten stulpen, van ééne verdieping, zonder straten, wel de grootte van Lissabon beslaande, maar veel minder bevolkt. Eene rivier loopt langs dezelve van het Oosten naar het Westen, en schijnt zich, volgens den Uitgever, op eene of andere plaats ten Zuidwesten der stad, met den Niger of de Joliba van park te vereenigen. De inwoners zijn alle Heidensche Negers. De Mooren, wel verre van Heeren der stad te zijn, mogen er zich niet eens in grooten getale vertoonen, en hebben geene Moskee. De slavernij is de zwaarste straf; men brengt er geene misdadigers ter dood. Het huis of

{==687==} {>>pagina-aanduiding<<}
de hut des Konings is de stapelplaats der aangebragte goederen; van den handel zelven geeft adams niet dan zeer oppervlakkige en gebrekkige berigten; stofgoud, ivoor, gom, couries of schelpen, struisvederen en geitenvellen zijn de voornaamste artikelen van uitvoer; de Mooren brengen er daarentegen tabak, buskruid, kleederen, zijden stoffen en aarden kruiken. Voorts is de voornaamste handel in slaven. De Koning is niet veel beter gehuisvest noch gevoed dan zijne onderdanen. Koning en Koningin eten, met de vingers, eene soort van brij, met geitenmelk en - geitenhaar daarin. De veelwijverij heeft onder hen plaats, zoowel als bij de Mahomedanen. De omstreken zijn vruchtbaar; doch men vindt er geene paarden. Eene afzonderlijke soort van kameelen, de heiries, veel vlugger dan de gewone, dient hiervoor tot vergoeding. De goede adams vertelt ook wel eens grollen, zoo als van een dier als een groote hond, dat zijne prooi in een' zak op den rug draagt, en struisvogels zoo groot als kalkoenen, die in groote vlugten vliegen. Onder de voornaamste vruchten behooren de kokosnoten, vijgen en ananassen, door den Vertaler verkeerdelijk, naar eene te letterlijke opvatting van het Engelsche- woord, pijnappelen genoemd, en, wat nog erger is, in eene noot als de vrucht der Pinus Pinea beschreven. Park ontkent wel het bestaan der ananas in Tombuctoo; maar een ooggetuige, die deze vrucht kennen moest, schijnt daaromtrent geloof te verdienen.
Dit werk heeft, bij al de daarin verspreide belangrijke berigten, eene uitvoerigheid, die alleen aan de opgewekte belangstelling in het lot van park, wiens hoofddoel ook de streek van Tombuctoo was, kan worden toegeschreven. De Vertaler had het dus aanmerkelijk kunnen bekorten; schoon wij zijner inrigting, om de talrijke noten onmiddellijk bij de daarmede overeenkomende plaatsen des verhaals te geven, verre de voorkeur geven boven die van den Franschen Vertaler, welke tekst en noten afzonderlijk plaatst, waardoor men gedurig moet

{==688==} {>>pagina-aanduiding<<}
naslaan. Daarentegen geeft deze Vertaler eenige belangrijke aanteekeningen, onder anderen deze, welke voor de scheepvaart in die wateren van het hoogste belang is, dat een sterke stroom de schepen, welke op de hoogte der Noordwestkust van Afrika blijven, met geweld daarheen drijft, en in dit onherbergzame oord doorgaans schipbreuk doet lijden. Behalve vele andere voorbeelden uit vroeger' en later' tijd, dient ook de schipbreuk van adams, en die van riley, (zie hieronder) daarvan ten bewijze. De Fransche Vertaler geeft dus den raad, steeds verre westwaarts, in de ruime zee, of op de hoogte der Kanarische eilanden, te blijven.
Behalve den reeds gemelden misslag, heeft deze vertaling er meer. Den brij van den Koning van Tombuctoo laat men opscheppen in een' houten disch! (dish, schotel.) Op bl. 201 spreekt men van het Turksche geloof, hetwelk zoo veel is, alsof men het Christendom het Fransche geloof wilde noemen. Doch dit kan eene fout van adams zijn, waarin men met opzet de woorden des Zeemans heeft willen behouden. Op bl. 249 lezen wij duidelijkheid, waar blijkbaarheid (evidence) had moeten staan. Elders lezen wij (bl. 253) den stootenden Germanismus ontspreken voor ontzeggen. Ook is de stijl veelal moeijelijk, en wordt wel eens onduidelijk door het veelvuldige gebruik der comma's. Wij merken dit aan, omdat de drom van Vertalingen, die ons Publiek dag aan dag overstroomt, hoe langs hoe minder kieschheid op taal en stijl schijnt te toonen. Wij willen dit echter geenszins in volle strengheid op den Eerw. van lil toegepast hebben; in tegendeel: wij toonen hem de gebreken aan, die zijne anders goede vertaling ontsieren. Er zijn er wel bij dozijnen, waarin ons dit door den overvloed dier gebreken niet mogelijk zijn zou; doch zulke Overzetters zijn ook voor geene teregtwijzing en verbetering vatbaar.






{==689==} {>>pagina-aanduiding<<}

Verhaal van het verongelukken der Amerikaansche Brik de Koophandel, en Beschrijving der groote Steden Tombuctoo en Wassanah; door Kapitein James Riley. Uit het Engelsch. In twee Deelen. Iste Deel. Te Dordrecht, bij Blussé en van Braam. 1818. In gr. 8vo. VIII en 306 Bl. f 2-8-:

Als een' tegenhanger tot de Reize van den Matroos adams, laten wij die van den Kapitein riley onmiddellijk op dezelve volgen. Zij beschrijft toch dezelfde landen, de groote woestijn van Afrika, en hare zuidelijke en noordelijke zoomen in Soudan en Barbarijë, schetst dezelfde zeden van de ruwe, dweepzieke, inhalige en somtijds onmenschelijke Arabische woest ijnbewoners, en schildert dezelfde rampen der slavernij van ongelukkige Europeërs, kort na elkander geleden. Doch in de beide verhalen zijn niettemin ook wezenlijke verscheidenheden. Adams is een onkundig Matroos; riley een wel niet geleerd, maar toch in zijn en verscheidene andere vakken welbedreven Zeekapitein. Vandaar moest het verhaal van den eersten door de pen van Geleerden gaan, welken het meest om de bevordering der Aardrijkskunde te doen was, die daarom ook weinig van 's mans personéle gevallen verhalen, (schoon hij veel langer, dan riley, in de woestijn heeft doorgebragt) en zich meestal met Tombuctoo, of de Zuidergrens van het Maroccaansche Rijk, (het oudtijds zoogenaamde Biledulgerod, of het Dadelland) bezig houden. Riley, daarentegen, verhaalt, met de geheele belangstelling van iemand, die uit de treffendste gevaren ontsnapt is, zijne wezenlijk aandoenlijke lotgevallen, en weet die zelfde belangstelling bij zijne Lezers op te wekken. Vandaar dat riley's Reize wegslepend de aandacht boeit: (zelfs een kind, een meisje van tien jaren, zeide tot den Rec., dat zij er niet kon uitscheiden) want het wekt algemeen menschelijke aandoenin-
{==690==} {>>pagina-aanduiding<<}
gen op: medelijden met een' ongelukkigen schipbreukeling, door de ongehoordste rampen vervolgd; bewondering van de gunstige leidingen der
Voorzienigheid, ook te midden der treurigste uitzigten; gedurig aangewakkerde nieuwsgierigheid, hoe de zaak zal afloopen, en zelfs eene zekere kleur van het wonderbare, geheimzinnige, dat toch in elke menschelijke borst eene zekere snaar opwekt, die men vergeefs zoekt weg te redeneren; verwondering over de mate van lijden, die de mensch kan doorstaan; en eindelijk de genoegelijke overtuiging, dat, te midden der verachtelijkste, ruwste stammen, in de akeligste lucht- en landstreken, nog menschelijkheid klopt in de borst zelfs van den tot Godsdienst- en vreemdelingshaat opgewondenen Muzelman. Doch, aan den anderen kant, bevat dit Deel, ten minste voor de Aardrijkskunde, weinig of niets dan het algemeen bekende. Zelfs moet de opgave van de rigting der karavanen (veelal Zuidoostwaarts) eene misstelling zijn; de koers kan veeleer niet dan noord- en somtijds noordwestwaarts geweest zijn. De berigten wegens Tombuctoo en Wassanah, niet, zoo als bij adams, door den Schrijver zelven, maar door zijnen meester en vriend sidi-hamet medegedeeld, zullen wij in het volgende Deel vinden.
Bezien wij den inhoud een weinig nader. Vooraf gaat eene korte, doch reeds belangwekkende levensschets van den held des verhaals, Kapt. riley, dien wij daaruit als den zoon van zeer deugdzame, hoewel schaars bemiddelde, ouders leeren kennen, en tevens de inrigting vernemen der scholen in Nieuw-Engeland, (riley was te Middletown in Connecticut geboren) van welke de jongeling echter, door de eigenbaat der landlieden, bij welke hij uitbesteed was, weinig voordeel genoot. De zeevaart was weldra zijn lust en zijn leven; en in de daartoe noodige kundigheden, zelfs in het schrijven, en in verscheidene talen oefende hij zich zelven alleen. Van kajuitwachter klom hij op tot scheepskapitein, werd door de Franschen genomen, in hun land opgebragt, waar hij twee jaren moest blijven,

{==691==} {>>pagina-aanduiding<<}
diende vervolgens ter verdediging van zijn Vaderland, en deed, na den herstelden vrede, eene reis naar Gibraltar, en, vandaar wederkeerende, naar de Kaapverdische eilanden. Op deze terugreis strandde hij, gelijk adams en zoo vele anderen, op de noodlottige Afrikaansche kust, waarheen de straks gemelde stroom hem dreef. Hier bergde zich de manschap met de boot, water en levensmiddelen aan land, doch werd door een' troep Arabieren weder naar zee gedreven, en, nadat zij verraderlijk den Kapitein aan land gelokt hadden, werd deze van zijn geld en van een' zijner makkers beroofd, dien deze woestaards vermoordden, dewijl riley ontsnapt was. Zij zwalkte daarop nog een' tijd lang in hunne ranke boot op Gods genade in zee, keerde eindelijk, door gebrek uitgeput, weder naar het naakte strand van het onherbergzame West-Afrika, en meende hier, in de beklimming van steile rotsen onder de brandende keerkringszon, terwijl geen droppel water hun verdroogd gehemelte laafde, en er voor den honger niets was dan wat varkensvleesch, om den dorst nog meer te tergen, terwijl geen boom, geen heester hun eene schaduw, geen kruidje hun eene ligplaats bood, het toppunt hunner rampen te hebben bereikt..... Zij bedrogen zich.

De mensch is voor den mensch het bitterst, zekerst kwaad.

zegt young met regt, en al het tot hiertoe geledene was slechts voorbereiding tot grootere rampen. Eene horde Arabieren der woestijn, aan welke zij zich in de wanhoop van honger en dorst overgaven, behandelde hen op de verschrikkelijkste wijze. Van alles beroofd, naakt uitgeschud, moesten zij door het brandende zand, hetwelk de hitte der loodlijnige zon nog verdubbelde, zoodat hun vel letterlijk gebraden werd, op een' draf heenwaden, en de kameelen bijhouden, of op die dieren rijden, wier sterke draf hun door het schaven de dijen openscheurde. Aldus met wonden en builen bedekt, leden zij nog steeds den ondragelijksten honger en

{==692==} {>>pagina-aanduiding<<}
dorst, zelfs nadat zij van deze onmenschen verlost, en door den goedaardigen sidi-hamet gekocht waren; want de togt ging nu dwars door de groote woestijn naar Mogadore in het Rijk van Marocco, alwaar riley aan sidi-hamet beloofd had, dat iemand hem zekerlijk vrij zou koopen. Miste dit, zoo onderwierp hij zich aan de doodstraf. Maar zijn geloof aan de Voorzienigheid was niet alleen door eene bijna wonderdadige uitkomst, door windstilte in de boot na de schipbreuk, (bl. 50) maar ook door een' droom versterkt, dien hij voor voorspellend hield, welke ook naderhand bijna in alle bijzonderheden is uitgekomen, (bl. 97, 98) en waarin hij zijnen redder, dien hij nooit te voren gezien had, aanschouwde, en naderhand met verbazing herkende. Wij zullen ons wel wachten, hier een beslissend oordeel te vellen over de onmogelijkheid van zulke waarschuwende of bemoedigende droomen. Was er deze onmogelijkheid, zoo wisten wij ook met de geschiedenis van joseph, en met vele andere gevallen in den Bijbel, en algemeen bekende onloochenbare gebeurtenissen, geen' raad. Liever zeggen wij met shakespeare: Er zijn honderde dingen in den Hemel en op Aarde, waarvan onze Philosophie niets weet, en wachten met diep ontzag de ontknooping van het raadsei onzes bestaans in de wereld der Geesten. Doch keeren wij tot riley terug.
Deze droom liet hem nimmer, zelfs in de wanhopigste omstandigheden, den moed geheel verliezen. Hoe meer zij ook den noordelijken zoom der woestijne naderden, te meer namen de kansen tot behoud des levens toe in getal. Doch nog steeds hadden zij voor gebrek, en nu ook voor andere zwervende horden, die hun te magtig waren, te vreezen. Akelige sporen der woestheid van het oorlogen in dit oord boden hun de puinhoopen eener weleer zeer bloeijende, nog onlangs uitgemoorde stad. Doch niet alleen in sidi-hamet, maar ook in sidi mohammed, rais bel cossim (ben cossim?) en muley Ibrahim vonden zij menschen, in den

{==693==} {>>pagina-aanduiding<<}
waren zin des woords, die hun de woestheid en onmenschelijkheid hunner vorige Meesters, van seid (sidi's broeder) en den doortrapten sheick ali, deden vergeten. Doch bovenal moeten wij de menschelijkheid van den Engelschen Consul willshire bewonderen, die, op de verpligtendste wijze, voor een' geheel onbekenden Europeër, 920 dollars aan sidi-hamet betaalde, op eene altijd onzekere kans tot vergoeding. (Eene dergelijke menschelijkheid heeft ons de Consul dupuis in de Reis van adams doen zien.) Riley zelf wekt onze achting en liefde door zijnen moed, zijne volharding, zijn vertrouwen op God, en zijne trouw omtrent de zijnen. Teeder vooral is het tooneel, waar hij, als een andere juda, zich aanbiedt levenslang slaaf te blijven voor eenen jongeling, het kind van zijnen besten vriend, hem door deszelfs weduwe als zijn eigen zoon toevertrouwd; - allertreffendst is ook de bemoediging, hem in een oogenblik van zwakheid gegeven door eenen braven Mahomedaan, den afgezant van zijn' redder, bl. 283. ‘Wat! Durft gij de magt van dien God wantrouwen, die u zoo lang op eene inderdaad wonderbare wijze bewaard heeft? Neen, mijn vriend! De God van hemel en aarde is uw Vriend, en zal u niet verlaten, maar u, te zijner tijd, in vrijheid stellen; - ons past het te zeggen: zijn wil geschiede! want God alleen weet, wat goed en best voor ons is. Allen zijn wij kinderen van denzelfden Hemelschen Vader, die onze bedrijven ziet en onze gangen bestuurt. Wij mogen Mooren, Christenen of Heidenen zijn, allen moeten wij zijnen wil volbrengen.’ Bij zulk eene taal denkt men aan de woorden van christus: ‘Er zullen velen komen uit het Oosten en Westen, en Zuiden en Noorden,’ en
men herkent zelfs in den Arabischen woestijnier den stempel der menschheid.
Wij hopen eerlang van het tweede Deel verslag te geven. Dit eerste loopt tot riley's komst in vrijheidte Santa-Cruz.







{==694==} {>>pagina-aanduiding<<}

Algemeene en bijzondere omstandigheden van de aanmerkelijke Zonsverduistering op Donderdag den 7den September 1820. Berekend en ontworpen door J.P. Bourjé, Lid van het Zeeuwsch Genootschap der Wetenschappen te Middelburg. Met 1 Tafel en 2 Platen. Te Middelburg, bij S. van Benthem. 1819. In gr. 8vo. 27 Bl. f 1-7-:

Onder den gelukkigen voortgang der wetenschappen mag men veilig rangschikken dien der hooge Wis- en Sterrekunde, als welker berekeningen van tijd tot tijd zoo omstandig opgegeven, beproefd en door de uitkomst zoo vernaauwkeurigd zijn geworden, dat er thans geen twijfel overig blijft, om dezelve, zij mogen dan in weinige minuten verschillen, als zeker aan te nemen. Bijzonderlijk bepaalde zich de aandacht der Geleerden tot de Zon- en Maan-eklipsen, als natuurverschijnselen, die doorgaans geacht worden eenen werkelijken invloed op onzen Aardbol en deszelfs dampkring te verschaffen. De verdiensten van den beroemden la lande zijn in dit opzigt bekend. Na hem heeft de Heer maijer eenige verbeterde Maanstafelen gegeven; en het is bij den arbeid van vele Geleerden onzes Vaderlands, dat de Heer j. de kanter, phil. z., te Middelburg, eenige nieuwe Ekliptische Tafelen gevoegd heeft, die wegens hare naauwkeurigheid allen roem verdienen.
De Heer bourjé, de berekening der Eklipsen volgens deze Tafelen ontwerpende, bepaalde zich voornamelijk tot de groote Zonsverduistering, welke op den 7den September 1820 zal plaats grijpen. Dezelve is gewis van een bijzonder belang, omdat zij zich, sedert eenige jaren, niet zoo merkbaar en duidelijk ter waarneming voor ons Nederland vertoond heeft, en ook, bij gunstig weder, wel niet, gedurende de gansche tegenwoordige eeuw, zoo onderscheidenlijk vertoonen zal. Hij bood dit werk aan het Zeeuwsch Genootschap der Wetenschappen te Middelburg; en die aarzelde geenszins, om den Schrijver voor dezen zijnen arbeid, wederkeerig, den zilveren eerpenning aan te bieden, en deze waarnemingen als het 5de Stuk des IIIden Deels zijner Verhandelingen uit te geven.
De Schrijver maakte zijn meetkunstig ontwerp voor de drie

{==695==} {>>pagina-aanduiding<<}
voorname steden onzes Vaderlands, Middelburg, Amsterdam en Groningen, en voorts ook buitenlands voor Göttingen en Petersburg; kunnende daaruit de phases voor andere plaatsen gemakkelijk afgeleid worden. Tot naauwkeuriger bewerking, verbeeldde hij de Zon als stilstaande, en bragt de gansche beweging tot de Maan over, die langs de kromme, in uren van 10 tot 10 minuten afgedeelde, lijn, over de Zon henen, haren schijnbaren weg neemt; trekkende verder door het middelpunt der Zon eene loodlijn, welke den vertikaal verbeeldt, en op deze laatste regthoekig eene andere lijn of hoogte-cirkel, die altijd evenwijdig aan den horizon is: waardoor hij dus gelegenheid geeft, om alles behoorlijk af te passen.
Zeer uitvoerig en naauwkeurig tevens zijn de twee Platen, welke tot dit werkje behooren, als schetsende de eerste de ringvormige verduistering, in hare verschillende standen, voor de vijf genoemde steden, van 12 tot 4 ure, en de tweede, in eene welbewerkte Kaart, al de landen der Aarde, alwaar deze Eklips, bij helder weder, zeer duidelijk zal kunnen gezien worden.
De aard dezes Tijdschrifts laat niet toe, dat wij den Schrijver in al zijne berekeningen volgen. Alwie daaromtrent naauwkeurig onderrigt verlangt, moet het werkje zelf inzien. Wij geven alleen, ten slotte, uit de medegedeelde Tafel, het resultaat op, dat de berekening voor Amsterdam betreft. Volgens dezelve, is deze algemeene Eklips, of voor de Aarde in het algemeen, als volgt:
Het begin, op den middag, waren tijd, ten 12 ure 43½ min., alswanneer de eerste raking der randen van Zon en Maan, ten westen van Zons-toppunt, op 56¾ graden, geschiedt.
Het midden, of de grootste verduistering, bij den kortsten afstand der middelpunten van Zon en Maan, van 1 min. 20,6 sec. ten 2 ure 12 min. en de grootheid der verduistering 11,1 duim.
Het einde, waarbij de laatste raking der randen, ten oosten van het toppunt der Zon, op 91½ graden, geschiedt, ten 3 ure 35 min.
Wij vereenigen gaarne onzen dank aan den geleerden Schrijver met dien des Zeeuwschen Genootschaps, dat zich bijzonderlijk beijvert om den luister en bloei der wetenschappen allezins te vermeerderen.



{==696==} {>>pagina-aanduiding<<}

Wat is waarheid? wat moet men vreezen? wat mag men nog hopen? Of de Omwenteling in Nederland, van 1813, onpartijdig beschouwd, in de daar van verwachte en tot hiertoe verkregene gevolgen. Te Amsterdam, bij P. den Hengst en Zoon. 1819. In gr. 8vo. 139 Bl. f 1-5-:

Het kan niet hebben gemist, of een boekje met zoo veel belovenden titel, al bij tijds aangekondigd, moet veel navraag en aftrek hebben ondergaan. En vóór, ja ook nog ná de uitgave, zullen welligt velen bij zich zelve gedacht hebben: wat is het ware doel? wat moet men vreezen? wat mag men hopen? ten aanzien van dit nieuw politiek-commerciëel geschrift. Doch wij mogen van den uitgever, in dit geval, geene bloote boekverkoopers-speculatie onderstellen. En de schrijver verzekert ons, dat hij, als een onafhankelijk man en handelaar, geene reden heeft, om het Gouvernement te vleijen, en op eenige wijze in deszelfs plans behulpzaam te zijn. Het oogmerk is dus zeker goed. Zoo genegen als de man is, om alles in de beste plooijen te leggen, en althans de Ministers, zoowel als den Koning, van alle blaam vrij te pleiten, zoo gunstig verdient hij zelf beoordeeld te worden, ten aanzien van de meening. Ja zelfs hebben wij al vermoed, of hij ook de anti-ministeriëele zijde, in zijn harte, even vurig voorstond als de bewuste briefschrijver en zijne vrienden, en of hij het slechts over eenen anderen boeg wendde, om de gewenschte kust te bereiken; volgens den regel, een goed woord vindt ligt eene goede plaats, de zachte, indringende, oud-Fransche welsprekendheid te hulp roepende: want, in de slotsommen, die hij als voorstellen ter verandering in de bestaande wetten levert, schijnt hij al zoo verre niet van het spoor, dat andere bestrijders van dezelve wenschten gevolgd te zien. Hoe dit echter zij, wij willen geenszins ontkennen, dat het stuk zeer wel geschreven is. In hetgene hij zegt, om de hevige ontevredenheid van sommigen neêr te zetten, is ook veel waars, misschien nog meer dan nieuws. Althans de meeste bedenkingen hoorden wij sedert lang in gezelschappen, door bedaarde en onpartijdige lieden, maken. Doch of het een en ander niet wat te hoog aangeslagen zij - b.v. de groote verwachtingen, algemeen

{==697==} {>>pagina-aanduiding<<}
van de omwenteling gekoesterd? Of ook de redenering, dat de Ministers nooit anders dan het beste konden bedoelen, volkomen menschkundig en overeenkomstig de uitspraak der geschiedenis is? Of zelfs de verschooning, voor Z.M. bijgebragt, dat Hij in de eerste aandoening meer zou beloofd hebben, dan hij naderhand houden kon, regt steek houdt? Deze zijn vragen, bij welke men misschien het hoofd zal schudden. In het algemeen schijnt de schrijver (indien namelijk onze boven geopperde stelling van slimme vermomming niet gegrond zij) tot diegene te behooren, welke uitermate bang voor nieuwe tweespalt en onrust in het land zijn. Het is zeker regt ezelachtig, zich tweemaal aan denzelfden steen te stooten; maar het is niet minder gevaarlijk, door Scylla te vermijden, Charybdis in de kaken te vallen. Eene Perzische alleenheersching en eene Atheensche volksregering zijn de twee uitersten, tusschenwelke wij, zoo mogelijk, moeten doorzellen. Welke van beide het ergste is, zij daargelaten; maar een bedaard en handeldrijvend volk in het bijzonder moet misschien nog eer voor doodstilte dan voor storm vreezen. Onze eigere vroegere geschiedenis, die van eene Republiek, is zeker zeer sactiezuchtig en vol onrust; maar ondertusschen gingen onze zaken niet kwalijk, en het land bleef rijk, tot dat - geene eigene woelingen zoo zeer, als vreemde uitmergeling, ons, slechts wat vroeger dan geheel Duitschland, trof. Andere uitwerkselen der reeds bestaande ontevredenheid niet dan in het algemeen gispende, voert hij die malle Rotterdamsche historie zelfs met name aan. Er is echter, naar onze wijze van zien, over dat geval reeds, gelijk men zegt, te veel water vuil gemaakt. De aanval is gewis af te keuren. Maar is hij het ook niet, die er zich aan blootstelde? Al vordert de handel meer kundigheden dan de landbouw, en brengt te gelijker tijd meer uitwendige beschaving, door veelvuldigen omgang met menschen, voort, daarom mogen alle
kooplieden nog voor geene wijsgeeren en volkomen bezadigde, altijd billijke menschen gehouden worden, die de pligten der gastvrijheid en beleefdheid niet kunnen uit het oog verliezen. Doch .... turpe est doctori, cum culpa redarguit ipsum! geneesheer, genees u zelven, zoo het middel goed is! hooren wij ons toeroepen, en dus finis!
Het stukje verder ontleden, willen wij niet. Omtrent de voorgeslagene verbeteringen: elk heeft de zijne in het hoofd.

{==698==} {>>pagina-aanduiding<<}
Doch wie alles beredeneerd wil zien, die leze het duidelijk gestelde, kleine boeksken zelf.


C.F. Gellert's Fabelen en Vertelsels, in Nederduitsche Verzen gevolgd. III Deeltjes. Te Amsterdam, bij de Wed. G. Warnars en Zoon. In 12mo. f 7-:-:

Oude wijsheid, die wel meestal de beste bevonden wordt, omhing zich altijd gaarne met het eenvoudig-schoone gewaad van fabel of vertelling, ten einde, met behulp dier inkleeding, gereederen ingang te vinden in het jeugdig gemoed, of ook bij hen, die hare verschijning, in eigene, hemelsche gedaante, niet konden dragen. En wie, van lateren of ook van onzen tijd, waren wel bekwamer en gelukkiger in deze soort van verziering, dan de Fransche la fontaine en de Duitsche gellert? Maar de eerste, hoe vernuftig, bezoedelde niet zelden het reine kleed, en stelde voor het bestreden kwaad een nog erger in de plaats, voedsel gevende aan galante, of, in goed Hollandsch, onkuische zeden. Gellert, in tegendeel, de brave gellert bleef steeds natuurlijk, zonder onzedig, naïf, zonder dubbelzinnig, levendig, zonder gevaarlijk, en leerzaam, zonder immer vervelend te zijn. Ouden en jongen, rijken en armen, voor allen en iedereen is hij verstaanbaar en onderhoudend, in de vertelling zoowel als in de fabel. Met een hartelijk genoegen kondigen wij alzoo deze bevallige uitgave van gellert's Fabelen en Vertelsels, in netten half Engelschen band, met 150 keurige prentjes, aan, zoo bijzonder en boven de meeste andere geschikt tot Nieuwjaarsgeschenkjes voor de Jeugd van beide sekse, welke hier, in een enkel boekdeeltje, eenen schat van levenswijsheid vindt, die eene gansche kinderbibliotheek kan opwegen.


Nederlandsche Muzen-Almanak. 1820. Te Rotterdam, bij J. Immerzeel, Jun. 216 Bl. f 3-10-:

Wederom zien wij ons, met het naderend wintersaizoen, dat bloem en blad ons rooft, dezen dichterlijken bloemhof ontsloten, die gloed en geur rondom verspreidt, en, even als

{==699==} {>>pagina-aanduiding<<}
gene, met elken jaarkring zich vernieuwt. Met reinen wellust doorwandelden wij andermaal dezen herlevenden tuin der Zanggodinnen, waarin geene andere dan inlandsche gewassen, maar deze meestal van den besten pluk en soort, welig tieren. En geen wonder! Waar een bilderdijk en feith en tollens en spandaw en nog zoo vele andere onzer beste Nederlandsche Hoveniers de zaden kweeken en verzorgen, daar kan niet anders dan een keurige en geurige bloei te voorschijn komen. Wat zullen, wat behoeven wij meer te zeggen? De schikking en tentoonstelling, den smaakvollen immerzeel toevertrouwd, viel mede in de beste handen; en de bloemen, die hij zelf ons aanbiedt, zal wel niemand ongemerkt voorbijgaan. Ééne inzonderheid, op welker geur wij onze Lezers willen vergasten, trof ons door haar eenvoudig schoon, en worde een Vergeet mij niet voor elken verloren' Zoon!

	Moederlijk verdriet.
Kind van blijdschap! kind van smarte! 
Beul en afgod van mijn harte, 
Die mij moordt en dien 'k aanbid! 
Waarom toch mijn angstig klagen 
Eindloos in den wind geslagen? 
Karel! zoon! verdien ik dit? 
 
Toen gij me, onder 't hart gelegen, 
't Eerst, door twijfelend bewegen, 
Op uw leven hopen deedt, 
Toen zwoer ik u eeuwig liefde; 
En was nooit, hoe gij me ook griefde, 
Ontrouw aan dien moedereed. 
 
Heb ik voor uw kindsche dagen 
Niet trouwhartig zorg gedragen? 
En wat geeft me uw zorg weêrom? ... 
Kon ik toen voor mooglijk achten, 
Dat mij zulk een loon zou wachten 
In den zwakken ouderdom! 
 
Om uw' vader nog in rouwe, 
Smeekt een grijze weduwvrouwe, 

{==700==} {>>pagina-aanduiding<<}

Die, geliefde! u 't leven gaf, 
Schreijend u om mededoogen... 
Maar gij stoot haar, onbewogen, 
Van uw' kouden boezem af! 
 
Wie, dan gij, mijn kind! mijn waarde! 
Is mij ovrig op heel de aarde? 
Is 't om u niet, dat ik leev'; - 
Dat ik, schoon ik haastig nader 
Aan de rustplaats van uw' vader, 
Voor 't benijdlijk sterfuur beev'? 
 
Karel! kan ik u verlaten?... 
'k Zou dit, zoo ik u kon haten: 
Maar geen moeder haat haar kind! 
'k Blijf aan uw bestaan verbonden; 
Bloedt me ook 't hart uit duizend wonden. 
'k Voel hoe vurig 't u bemint. 
 
U verlaten!... kan ik sterven? 
Zon ik rust in 't graf verwerven, 
Nam ik daar den troost niet meê, 
Dat gij, zat van zeedloos leven, 
Weêr aan deugd en eer hergeven, 
Met den hemel leefde in vreê? 
 
Want hoe wil het met u loopen, 
Gaan niet ras u de oogen open? 
Wat men ooit voor mooglijk hield, 
Schatten staan voor geen verkwisting, 
En door driften, steeds in gisting, 
Is het leven ras vernield. 
 
Arm en uitgeput van krachten, 
Zoudt gij dan op stroo versmachten; 
Maar, eer gij nog de oogen sloot, 
U de straten door doen leiên, 
En met bidden en met schreijen 
Schooijen om een stukje brood. 
 
Of ligt kwam nog harder lijden 
U bespringen, u kastijden... 

{==701==} {>>pagina-aanduiding<<}

Hadt ge u eens, in 't armlijk lot, 
Aan eens anders goed vergrepen! 
Dan zaagt ge u ten kerker slepen, 
Uit den kerker naar 't schavot! 
 
Is door weelde 't hart bedorven, 
Deugd en kieschheid heengestorven, 
Kracht en eigendom verbrast, 
o! Dan schiet geen eer meer over: 
Uit den ligtmis groeit de roover, 
Dra in eigen strikken vast. 
 
Karel! zoo het teêr vermanen 
Van mijn moederlijke tranen 
U de ziel niet treffen kan, 
Wat zou ik dan hopen mogen, 
Dat uw harte ooit word' bewogen? 
Karel! wie vermurwt het dan? 
 
'k Moet dus, 'k moet, hoe zat van dagen, 
't Vreugdloos leven blijven dragen, 
Blijven rekken, blijven voên, 
Om zoo lang u aan te smeeken, 
Tot u eindlijk 't hart zal breken, 
En ge u-zelven zult behoên. 
 
Och! verhoor mij! toon me erbarmen! 
Kom nog eenmaal in mijne armen; 
Zweer daar plegtig de ondeugd af! 
Kom, mijn liefling! kom, snel nader! 
Kom!... en dan, dan toeft me uw vader - 
Breng mij dan naar 't stille graf. 
 
God! ... ik zie uw tranen vloeijen! 
Kom! dat zij dees borst besproeijen! 
Kom! 'k vergeet nu al 't verdriet, 
Met uw dwaling, met mijn smarte... 
Kom! schuil aan dit moederharte! 
Beter schuilplaats is er niet. 


Teeken- en Graveerkunst bragten het hare toe, om dezen dichterlijken bloemhof waardiglijk te verfraaijen.







{==702==} {>>pagina-aanduiding<<}

Sterre- en Weêrkundige Berigten voor het Schrikkeljaar 1820. Met eenige Afbeeldingen. Door Mr. E.H. Greve. Derde Jaargang. Te Amsterdam, bij Beijerinck en Willemsz. In 8vo. f 1-:-:


Almanak voor Reizigers in het Koningrijk der Nederlanden. Met Platen en Platte Gronden van Steden. Tweede Jaargang. 1820. Te Amsterdam, bij Mortier Covens en Zoon, ten Brink en de Vries. In 8vo. f 1-16-:


Almanak der Akademie van Groningen, voor 1820. Door Th. van Swinderen. Achtste Jaargang. Te Groningen, bij J. Oomkens. f :-11-:


Almanak, aan Bevalligheid en Deugd gewijd. 1820. Te Amsterdam, bij M. Westerman. f 1-15-:


Almanak voor het Verstand en Hart. 1820. Te Amsterdam, bij H. Timmer. f :-18-:

No. 1. Eenige Afbeeldingen, lees ééne, en wel van eene Zons- en twee Maansverduisteringen, alle in 1820, met de schijngestalten van Venus en Saturnus. Voor het overige kent men den aard en de inrigting van dit werkje van den kundigen en naauwkeurigen greve uit ons vorig verslag, en zij dus de vermelding van deszelfs hernieuwd bestaan voor onze Lezers genoeg.
Nagenoeg hetzelfde is het geval met No. 2 en 3, welker wederverschijning (No. 3 reeds ten achtsten male) borg staat voor een goed onthaal.
No. 2 bevat de Steden Enkhuizen, Medenblik, Alkmaar, Purmerend, Monnikendam, Edam en Hoorn, met derzelver Plattegronden; de tweede Afdeeling de Reiswegen, met een Kaartje derzelve; alsmede twee weluitgevoerde Afbeeldingen van Texel en Medenblik, uit zee te zien. Bewerking en uitvoering verdienen allen lof.
No. 3. Een zes en twintig-tal Artikelen van Inhoud, gevoegd bij den naam van van swinderen, bewijzen genoegzaam de volledigheid en naauwkeurigheid van den Akademie- Almanak voor Groningen, die der overige Akademiën ter navolging, en in vele ten modèl kan strekken!

{==703==} {>>pagina-aanduiding<<}

No. 4 handhaaft den reeds verkregen' roem volkomen, en verkrijgt zelfs, door meerdere verscheidenheid, nog een overwigt, bij vergelijking met voorgaande jaren. Een aantal dichtstukjes, bevalligheid en deugd ademende, met slechts één enkel in proza, vormen een geurig letterkransje, dat der schoone sekse gewisselijk zal behagen. Ook de plaatjes zijn keurig. Alleen mishaagde ons, in een jaarboekje, aan het schoon geslacht toegewijd, al het naakte in het prentje van Adam en Eva. Deze Adam, zoo als hij hier, in stede van de geschetste verrukking, op zijn gemak naar zijne wederhelft zit of liever ligt te kijken, bragt ons onwillekeurig het antwoord te binnen van een jongen Catechizant, op de vraag van Do., wat Adam wel zoo gedacht hebbe, toen hij Eva voor het eerst aanschouwde: ‘Ei, ei! dat is juist een kolfje naar mijn hand.’ - Dit, echter, ontneemt niets aan de waarde van het dichtstukje, dat inderdaad een der fraaiste is in dit bundeltje, hetgene, ook zonder onze aanbeveling, bij den naam des Uitgevers, wel geen overvloedig debiet zal ontberen.
No. 5. Zoo allerliefst de Plaatjes zijn, zoo treurig zijn de onderwerpen. Het eerste stukje is een vervolg. Brommen onze Lezers reeds, wanneer de verlangde verscheidenheid ons onvermijdelijk noodzaakt, hen eene maand op een vervolg of slot te doen toeven, wat dan niet wel de koopers van eenen Almanak, die, voor een gansch jaar, met een: het vervolg hierna, worden afgescheept! Dit is almede het geval met het tweede verhaaltje. Het derde, gelijk de twee eerste van treurigheid, vloeit over van akeligheden. De versjes zijn zoo zoo. Het eerste, schoon rijmeloos, is verreweg het beste. Dan, genoeg! Wie eenen Almanak enkel neemt om den Almanak zelven en de Prentjes, kunnen wij dezen met ruimte aanprijzen.


Alexander te Groningen. Eene Voorlezing. Te Groningen, bij J. Oomkens. 1819. In gr. 8vo. 24 Bl. f :-4-:


Iets over den tegenwoordig hoogstvermaarden Ciceroni, Kunstbroeder van den grooten Alexandre. Te Groningen, bij J. Oomkens. 1819. In gr. 8vo. 20 Bl. f :-4-:

Twee satyrieke, luimig geschrevene stukjes, die beide hunnen oorsprong verschuldigd zijn aan het verblijf van den Buikspreker alexander te Groningen, welke daar vrij wat gerucht schijnt gemaakt te hebben.
No. 1 is eene Voorlezing, gehouden door iemand, die onverwacht eene leesbeurt vervullen moest; zij was dus niet vervaardigd met een voornemen om dezelve het licht te doen zien, maar werd op dringend verzoek der hoorders aan de drukpers overgegeven; een verzoek, dat wij, om den rollenden stijl, de geestige invallen en de nuttige lessen, (ridendo dice-
{==704==} {>>pagina-aanduiding<<}
re verum quis vetat) gaarne billijken; vooral als wij ons in Groningen verplaatsen, waar de voorlezing van dit stukje, waarschijnlijk gehouden slechts weinige dagen na het verblijf en de vertooning van den Heer alexander, toen alles nog vervuld was met het gehoorde en geziene, zeker zeer moet voldaan hebben. Op eene geestige wijze wordt de aankondiging en daardoor hooggespannene verwachting, de geheele aanstalte tot de vertooning, en de vertooning zelve voorgesteld, en ten slotte de buikspraak van den Heer alexander vergeleken met die van een' persoon, M. genaamd, die te voren, uit enkele liefhebberij, en zonder daarvan eene kostwinning te maken, ditzelfde talent aldaar had aan den dag gelegd.
No. 2 is de vertaling van eenen (gefingeerden) brief, in het Fransch geschreven door eenen buitenlandschen vriend, en bevat het verhaal van een' gewaanden kunstenaar, ciceroni genaamd, die, volgens de woorden van den schrijver, ‘het onwaardeerbare vermogen bezit, om zekere menschelijke geluiduitboezemingen, over welker waren naam wij hier, kieschheidshalve, eenen sluijer werpen, geheel en al naar willekeur voort te brengen, te regelen en te maatwijzigen, (moduler) enz.’ Eerst geeft de schrijver een verhaal van al de ongeloofelijke wonderen, door dezen Podiciloque (met verlof, Aarsspreker) of Professeur d'illusions vocales ou acoustiques par derrière verrigt, en van al de eerbewijzingen, aan denzelven, door aanzienlijke Personaadjen, Staatsdienaren, Hoogleeraren, gewezene Voorzitters van Instituten, Dichters en Dichteressen betoond; en dan deelt hij eenige gedichten mede, tot deszelfs eer vervaardigd, waaronder wij vooral een tweeregelig Fransch versje zeer geestig gevonden hebben, ter vergelijking van den Romeinschen cicero en dezen ciceroni:

Il est aussi disert que jadis son confrère; 
L'un charme par devant et l'autre par derrière. 


De geestige schrijver van dezen brief is voorts een man van een dichterlijk talent, en bedreven in vele talen. Men vindt in dit kleine stukje van 20 bladzijden, behalve het Nederduitsch, Grieksch, Latijn, Hoogduitsch, Italiaansch, Engelsch en Fransch.
Aan iemand, die gaarne eens lagchen wil, durven wij beide stukjes gerust aanprijzen.





Berigt.

De nadere verklaring van den Heer epkema, over de bewuste plaatsen van ovidius, te vinden in den Recensent, heeft den Beoordeelaar van scheller's Aanleiding volmaakt bevestigd in hetgene hij over het kritisch oordeel van epkema gezegd heeft.
1 Dec. 1819.






{==1==} {>>pagina-aanduiding<<}

Mengelwerk.

Verdediging der geneeskunst, als leere der natuur (*).


Door C. Pruys van der Hoeven, Med. Doctor te Rotterdam.

Indien er eenige kunst of wetenschap besta, aan welke, in onderscheidene tijden, een verschillend lot onder de menschen is te beurt gevallen, het is voorzeker de Geneeskunst. Nu eens als heilige Godspraak geëerbiedigd, dan weder als onwaardig guichelspel veracht, zoo menigmalen verguisd door het spottend vernuft van Dichters en Redenaars, beurtelings als slavenhandwerk gehoond en als Goddelijke kunst verheven, was zij in geloof en gezag steeds afhankelijk van de veranderlijke denkwijze der menigte. En vraagt het u zelven, M.H.! hebt ook gij niet meermalen in dit geloof gewankeld? Scheen zij zich al eens uwe gunst verworven te hebben, wanneer zij u eenen geliefden teruggaf, dien gij reeds hopeloos verloren achttet, weldra deed het onverwacht verlies van anderen, u nog meer dierbaar, u schier alle geloof in haar verzaken. En, zoo dikwijls gij, door ziekte aangetast, bij die kunst hulpe zocht, en zij u die hulpe mogt schenken, zoo dikwijls drukte ook uwe verzekering aan den kunstenaar, dat hij u getroffen had, met uwe blijdschap, het denkbeeld uit, dat gij u van zijne kunst vormdet. Zoo treft soms de pijl, door de hand des boogschutters geworpen, den vogel, in snelle vaart de lucht doorklievende. Ik gevoel het, die twijfeling, dat ongeloof is niet geheel zonder grond; ik gevoel het te levendiger, naar gelange îk mij

{==2==} {>>pagina-aanduiding<<}
meer in den toestand diergenen onder u verplaatse, wien het eigen onderzoek eener kunst, geheel vreemd van hunne dagelijksche bezigheden, ontzegd is: maar dit gevoel deed tevens den wensch in mij geboren worden, om onder u als verdediger mijner miskende kunst op te treden. Het was mij, alsof zij, het voorwerp mijner studiën, ook nog deze inspanning, ook nog deze poging van mij vorderde; en ik was vermetel genoeg, mij aan eene verdediging te wagen, die andere bekwaamheden, dan jeugdige roekeloosheid, bij jeugdige onervarenheid en onkunde en zwakheden, vereischt. Doch uwe beschaafdheid doet mij meer van uwe toegevendheid hopen, dan vreezen voor uw toetsend oordeel.
Ik wage het dan, de zaak der zoo dikwijls aangerande, beschuldigde, veroordeelde Geneeskunst te bepleiten. Maar, bij die afwisselende pracht van tooi en sieraden, bij die rijke veranderlijkheid van gedaante, waar vind ik haar, die ik wil verdedigen? Zal ik haar zoeken in het heilig outerkleed, in de tempelen, bij de altaren der ouden; of vind ik haar pralende met den schitterenden wapendos der Scholastieken? Schuilt zij in de werkplaatsen der vroegere en latere paracelsen, of woont zij in de scholen der oudere en nieuwere wijsbegeerte? - Zij behoeft hem niet, dien geleenden luister; zij praalt het heerlijkst in eigen schoon. Zij behoeft ze niet, die vreemde woonplaatsen; de Natuur is haar vaderland; dáár ontstond zij, dáár werd zij opgevoed, dáár ontwikkelde zij zich, dáár woont, dáár leeft zij, en ook dáár alleen kon zij worden, wat zij worden moest, - een zegen der menschheid. En deze Geneeskunst is het, het is de leer der Natuur, tot wier verdediging ik thans ben opgetreden. Als zoodanig draagt zij hare eigene kenmerken, van welke er drie de hoofdpunten mijner tegenwoordige verdediging zullen uitmaken. De Geneeskunst dan, als Natuurleer beschouwd, is vooreerst waar, ten tweede, zij is bestendig, en ten derde, zij is eenvoudig en bevattelijk.
I. Reeds bij den aanvang van dit pleitgeding gevoele ik

{==3==} {>>pagina-aanduiding<<}
mij door eene onwillekeurige huivering aangegrepen. Ik zie mij van alle kanten aangevallen; ik zie die aanvallen gedurig met meerder kracht herhaald; ik zie mijne regters tegen mijne zaak vooringenomen; overal verbijstert mij de magt mijner tegenpartij. Hoe! zij zou waar, zij zou zeker zijn, die bedriegelijke kunst, welke wij aan het ziekbed onzer ouders en kinderen, onzer echtgenooten en vrienden zoo vruchteloos om redding smeekten; die ons deze, zelfs in den krachtvollen bloei des levens, niet kon wedergeven? Zij durft zich beroemen, de duistere schuilhoeken der Natuur te kunnen doorgronden, waar geen sterfelijk oog ooit doordrong? Hoorden wij ze niet gedurig twisten, de meesters dier Goddelijke kunst; en zal ons dat twisten eene getuigenis harer zekerheid wezen? Neen! zij moge ons van hare wonderen verhalen, deze waren niet haar werk, maar dat der goede Natuur. Zij mag zich hoogst gelukkig achten, indien het toeval soms hare pogingen bekroonde. Wat rept zij van zekerheid of waarheid! Zij is niets meer, dan een onzeker rondtasten in de duisternissen des nachts; niets meer, dan eene bedriegelijke raadselkunst. Dit, dunkt mij, hoor ik mij van alle kanten te gemoet voeren; en ik zal het wagen, die aanvallers te bestrijden? Waarlijk, M.H.! de moed ware mij ontzonken, indien niet de bewustheid mijner goede zaak dien moed ondersteunde, indien niet de waarheid mijne tong ontboeide en mij kracht tot spreken gaf. En, zoo u allen die waarheid ter harte gaat, zoo gij belang stelt in eene kunst, waaraan gij gezondheid en leven, en, wat bij u nog meer zegt, waaraan gij de gezondheid en het leven uwer ouders of echtgenooten of kinderen toevertrouwt, (en hieraan te twijfelen, zou zijn uw verstand en hart miskennen en beleedigen) dan zult gij wel eenige oogenblikken hem willen hooren, die trachten zal u te verklaren, op welke gronden gij uw vertrouwen kunt vestigen.
Gij herinnert u nog wel, M.H.! hoe menigmalen uwe jeugdige verbeelding u het leven en de wereld met

{==4==} {>>pagina-aanduiding<<}
de betooverendste kleuren maalde; hoe zij u, in die dichterlijke wereld, elken geliefkoosden droom uwer jeugd wist te verwezenlijken; hoe zij u een verschiet opende, dat alles omvatte, wat gij toen meest begeerlijk kendet; hoe zij u een geluk voorspelde, zoo geheel overeenstemmende met hetgeen gij toen dacht en gevoeldet. En gij herinnert u daarbij tevens, hoe geheel anders het leven en de wereld der wezenlijkheid zich aan u voordeden; hoe zeer deze van die dichterlijke schets verschilden, die gij u van beiden weleer ontworpen hadt. - Ook zulke Dichters bezat de Geneeskunst, die, in de zoete droomen hunner verbeelding, zich eene kunst verdichtten, welke met de ware Geneeskunst niet veel meer dan den naam gemeen had. En, gelijk wij allen, op onze wijze, ons een eigen leven en eene eigene wereld schiepen, naar mate wij dit of dat geliefkoosd plan vormden, naar mate onze denkwijze, onze toekomende stand, onze verwachtingen ons meer bijzonder bij deze of gene zaak bepaalden; zoo schiep ook elk dier Dichters zich eene eigene Geneeskunst, gevormd naar zijne wijze van zien en denken, en veeltijds met deze aan den geest der eeuw, waarin hij leefde, onderworpen. Wij zullen het niet wagen die Dichters te vonnissen, want wie onzer kent zich vrij van dien misslag; of zijn ook wij hier niet allen schuldig? Hoe dikwijls gaven wij niet gehoor aan onze verbeelding, en lieten ons te gereeder tot eene dwaling verleiden, naar gelange zij meerdere aanlokselen voor onze ziel bezat! Maar, wij mogen het niet ontveinzen, te vergeefs zouden wij pogen, de kunst, die zij schetsten, te verdedigen; die kunst is van de ware Geneeskunst geheel onderscheiden, want deze ontstond noch woont in de verbeelding der menschen; maar de Natuur is haar geboortegrond en hare woonplaats.
Het zoude eene dwaze onderneming zijn, den oorsprong der Geneeskunst te willen opsporen. Zoo lang er menschen bestaan hebben, in welke de begeerte van zelfbehoud leefde, die gevoelig waren voor smart en

{==5==} {>>pagina-aanduiding<<}
genot, zoo lang die menschen aan ziekten onderhevig zijn geweest, zoo lang hebben zij naar middelen gezocht, om ziekte en smart te verdrijven. De waarneming en herinnering van hetgeen de ziekten van anderen verzacht of genezen had, leidde hen op tot het gebruik derzelfde middelen tot eigene herstelling; en ziet daar de eerste Geneeskunst van een kinderlijk menschdom, ziet daar den oorsprong der kunst uit de ondervinding en waarneming der natuur. Die waarnemingen en ondervinding, eerst bij overlevering van den vader op den zoon voortgeplant, naderhand in de tempelen der Ouden opgeteekend, waren de bouwstoffen, waaruit de onsterfelijke hippocrates, dien wij met regt als den Vader der Geneeskunst vereeren, zijne leer vormde; eene leer, door de grootste artsen van alle tijden bewonderd, als het voortreffelijkst gedenkstuk van de diepe natuurstudie der Ouden. Gelijk homerus als Dichter der Natuur leven zal, zoo lang het echt gevoel voor schoonheid niet geheel uit de harten der menschen verbannen is, zoo zal ook hippocrates als Arts der Natuur onvergetelijk zijn, zoo lang de beoefenaars zijner kunst natuur en waarheid, wier priester hij was, hulde doen.
Maar, zult gij vragen, op wat voorregt berust dan toch de meerdere voortreffelijkheid der leer, die gij boven alle verheft? Die vraag is billijk, en te harer beantwoording zullen wij u thans derzelver eigen' aard wat nader pogen te ontvouwen.
De Natuur, zoo verre wij haar kennen, stelt ons eenen staat voor oogen, bloeijende onder een wijs bestuur, door de volmaaktste wetgeving verzekerd, onwrikbaar bevestigd en overvloediglijk gezegend in de eendragt en den goeden geest harer burgers, in het algemeen welzijn eigen heil zoekende. Gehoorzaam aan die wetgeving, zien wij de schaduwen des nachts door het licht van den dageraad verdreven; zien wij lente en zomer en herfst en winter elkander afwisselen; zien wij de talrijke geslachten van planten en dieren ontstaan,

{==6==} {>>pagina-aanduiding<<}
groeijen, zich ontwikkelen, afnemen, sterven, volgens eeuwige, onveranderlijke wetten; zien wij, eindelijk, ook die tooneelen des levens elkander in doelmatige orde vervangen, die wij kindschheid, jongelingschap, mannelijken leeftijd en ouderdom heeten. En wie uwer is er, zoo geheel vreemd in de kennis des levens, dat hem het onderscheid van elken leeftijd, zoo blijkbaar door de gewigtigste veranderingen, twijfelachtig kan toeschijnen? Of heeft niet elk tijdperk van dat leven zijne gedaante en uitdrukking, zijne spraak, zijne gewaarwordingen, zijne begrippen, zijne zeden? Verschilt niet het teedere en behoeftige en zinnelijke kind van den sterkeren, vermetelen, hartstogtelijken jongeling, deze van den krachtvollen, rustigen man, en deze eindelijk van den zwakken, vreesachtigen, koeleren grijsaard, in wiens bevenden gang en bewegingen wij te vergeefs den jongeling of man trachten weder te vinden? Zoo volgen lente en zomer en herfst en winter elkander op in het leven, en zoo voert elk leefgetijde zijne afwisseling en verandering met zich.
Maar niet alleen in het leven van gezondheid, ook in het leven van ziekte handhaaft de Natuur hare regten. - Hoe! ook dáár, waar elke beweging, elke verandering, elk verschijnsel verwarring en oproer verkondigt? - Ook dáár, M.H.! Of zult gij de wetten der Natuur loochenen, als stormen en onweders woeden en alles dooreenmengen, al mogen die ook soms verwoesting en verderf met zich voeren? - De wijsgeer erkent in die stormen en onweders de Natuur als wetgeefster; de arts eerbiedigt haar als zoodanig in ziekten. En waarbij zullen wij die stormen en onweders des ligchamelijken levens beter vergelijken, dan bij eenen strijd, met meerdere of mindere hevigheid aangevangen, en steeds met hagchelijke kans gestreden? - De ziekte moge met vijandelijke woede, dood en ondergang dreigende, op het ligchaam aanvallen, dáár binnen waakt de Natuur, en verzamelt al hare krachten ter zelfverdediging. Ziet gij die hevige bewegingen, die onrust, dat op-
{==7==} {>>pagina-aanduiding<<}
roer? Het is de strijd der Natuur voor zelfbehoud. Telkens herhaalt de vijand met meerdere hevigheid den aanval, en telkens verdedigt zich de Natuur met nieuwe inspanning. De strijd verheft zich; aanvaller en verdediger mengen zich ondereen; naauwelijks kan men ze onderscheiden. Het uur der beslissing is gekomen, en de kans zal min twijfelachtig zijn, waar de strijd onder goede voorteekenen werd begonnen en voortgezet, of waar geene vroegere of onberadene inspanningen de magt van verdediging hadden uitgeput. Twijfelachtiger is die kans, waar een sterke vijand eenen zwakken verdediger aantreft, waar inwendige onrust de krachten ondermijnde, of waar die krachten, ongelijk verdeeld, op sommige punten aan de vereende magt des vijands slechts flaauwen weêrstand bieden kunnen. Dáár zegepraalt de Natuur; hare rust en veiligheid zijn verzekerd; - hier overwint de ziekte, en de Natuur bezwijkt in den noodlottigen tweestrijd.
Dezelfde tijdperken, die wij in den volmaaktsten toestand des levens opmerkten, vinden wij in het onvolkomene leven weder; want ook de ziekten hebben hare kindschheid, volwassen' leeftijd en ouderdom. Deze snelt in weinige dagen hare loopbaan ten einde; gene kruipt maanden en jaren voort, eer zij hare volkomene ontwikkeling bereikt heeft. Die tijdperken zijn alle in eigen' aard en uitdrukking gekenschetst, en de ziekte, die in hare kindschheid noch gevaarlijk, noch besmettelijk was, woedt, volwassen geworden zijnde, met onwederstaanbare magt, en bereidt een doodelijk gif, dat, gelijk eene verslindende vlam, zich al verder en verder verspreidt en wijd en zijd rondwaart, alles vernielende en verdelgende en sloopende.
Maar, bij die oneindige verscheidenheid van tallooze ziekten, waar is het menschelijk geheugen, dat ze bevatten, waar de menschelijke scherpzinnigheid, die ze onderscheiden en kennen zal? Ook hier, M.H.! verlaat ons de leer der Natuur niet, - der Natuur, die elke ziekte aan vaste wetten bond, die, gelijk zij de

{==8==} {>>pagina-aanduiding<<}
menschen in wezenstrekken, houding en spraak verschillend doet zijn, ook aan elke ziekte haar eigen gelaat, hare eigene uitdrukking, hare eigene spraak geschonken heeft; teekenen, die den geoefenden en schranderen kenner te minder ontsnappen zullen, naar gelange hij, met den geest van waarneming geboren, onvermoeide oplettendheid aan hoogere geestkracht naauwer verbindt, naar gelange hij beter hare taal en de kunst van haar te ondervragen verstaat, en, vrijer van vooroordeel en stelselzucht, haar, en haar alleen, eerbiedigt, hare zuivere kennis alleen ten doel heeft. En het zijn juist deze deugden en bekwaamheden, aan welke de grootste geniën onzer kunst hunnen blijvenden roem verschuldigd zijn. Wij roemen den kunstenaar, die de Natuur in zijnen geest omvatten, en haar, naar waarheid, in gloeijende verwen voor ons gezigt kon doen spreken; en zullen wij dan den arts niet bewonderen, die het gemengd tafereel der ziekten, niet voor ons gezigt, maar voor onzen geest, zoo treffend wist te malen, dat wij ons verbeelden bij den zieken te zitten, hem voor ons te zien, zijne klagten te hooren, in zijn lijden te deelen? - Hippocrates, sydenham, boerhaave, vereeuwigde schilders der natuur! verrukt staren wij op de tafereelen uwer kunst. Waar uwe hand het penseel voerde, dáár zien wij de Natuur zelve, dáár spreekt zij voor ons getroffen gezigt; wat zegge ik? neen! dáár eerst leeren wij haar zien, dáár eerst leeren wij haar bevatten, zoo als gij met uwen meesterblik haar gezien, zoo als gij met uw genie haar bevat hebt. Die gedenkstukken uwer kunst zijn tevens de gedenkstukken u wer grootheid: want zij zijn het afdruksel van uwen verhevenen geest; zij dragen de getuigenis eener diepe natuurstudie, waarin gij het waardigst voorbeeld zijt, allen komenden geslachten ter navolging voorgesteld.
Doch die verhevene natuurstudie leerde ons niet slechts de verscheidenheden der ziekten, zij leerde ons ook hare overeenkomst, en de wetten van dat verschil

{==9==} {>>pagina-aanduiding<<}
en die overeenkomst, kennen en bepalen. Zij leerde ons, hoe elke luchtstreek, gelijk zij hare bewoners, hare planten en dieren en menschen heeft, ook hare ziekten voortbrengt; hoe in de vochtige, koude gewesten, waar het plantenleven kwijnt, ook de ziekten langzaam zijn en slepende, en in haar gansche wezen dienzelfden toestand van kwijning verraden; hoe die ziekten meer verschillen, naar gelange het verschil van luchtstreek en gewest grooter is; hoe, met de vermindering van dat verschil, hare overeenkomst, in volkomene evenredigheid, toeneemt; hoe dit alles aan vaste bepalingen is onderworpen, zoodat wij in onze gematigde luchtstreek, bij sterke en aanhoudende zomerhitte, de ziekten der keerkringen, en in strenge winters die van het noorden zien overgebragt, de ziekten even zeker als de trekvogels de jaargetijden zien volgen, haar met dezen zien komen en verdwijnen, en hare geaardheid naar elk jaargetij zien vormen en met elk jaargetij zien verwisselen.
Meermalen hoorde ik het verschil der gestellen als een beslissend bewijs tegen die wetten aanvoeren. Hoe, dus sprak men, hoe zoude men aan wetten in ziekten kunnen gelooven, daar elk bijzonder gestel zijne bijzondere ziekten heeft, en elke dier ziekten eene nieuwe getuige tegen de algemeenheid dier wetten zijn moet? - Ik erken het, wat ik niet ontkennen kan, elk gestel heeft zijne bijzondere wijze van ziek zijn, zijne bijzondere ziekten; ja, wat meer is, ik erken, dat dit verschil der gestellen niet alleen de uiterlijke gedaante, maar ook het innerlijke, den aard der ziekten, verandert. - Doch, hoe is het mogelijk, zult gij vragen, na zulk eene bekentenis, die wetten te handhaven? - Wat zoudt gij wel van iemand denken, M.H.! die, om de menschen te onderscheiden, zich bij hunne onderscheidene kleederdragt alleen bepalen wilde? Zoudt gij u wel kunnen voorstellen, dat die menschenkenner op deze wijze slagen en zich nimmer bedriegen zoude? Immers neen; want elke verandering van gewaad moest hem doen

{==10==} {>>pagina-aanduiding<<}
dwalen, elke overeenkomst van kleederen moest hem in verwarring brengen. Zoudt gij hem niet raden, de kenmerken van onderscheid niet uit eene wisselvallige kleederdragt, maar uit de gedaante, uit het gelaat der menschen zelven te nemen, die hem, ook bij verwisseling van kleederen, niet bedriegen zullen? Gelijk dien man, zoo ging het velen, die, de ziekten naar wisselvallige en onzekere verschijnselen verdeelende, de gronden dier verdeeling buiten de Natuur, niet in haar gezocht hebben, die de kleederen der ziekten met de ziekten zelve verward, en aan die kleederen den naam en rang van ziekten hebben toegekend. Voorwaar, dit onderscheid ligt niet in het veranderlijke der verschijnselen; het ligt in den onveranderlijken aard der ziekte zelve, die haar eigen karakter, hare bepaalde gedaante en uitdrukking heeft. En, waar zullen wij dat verschil der ziekten anders zoeken, dan in die oorspronkelijk verschillende wijzigingen der gezondheid en des levens; waar anders, dan juist in dat verschil der gestellen, dat in de leer der temperamenten, uit zuivere waarneming geboren, eene natuurlijke en wijsgeerige rangschikking en verklaring gevonden heeft? De natuurlijke verdeeling der ziekten moet dus uit het verschil der gezondheid, uit dat der gestellen genomen worden. En het is juist de studie dier temperamenten en gestellen, dier verschillende karakters des physieken levens, die de grondslag aller echte kunstoefening zijn moet; het is juist de vertrouwelijke omgang met de Natuur, waaruit de wijsgeerige arts die kennis harer verschillende geaardheid en zeden put, welke hem van den geneeskundigen handwerksman onderscheiden. Wilt gij een voorbeeld? Vergelijkt de ziekten van den sterken, gespierden man met die der zwakke, teedere vrouw, wier inwendig zamenstel even verschillend is, als beider uitwendige vorm en gedaante. Bij den man meerdere krachtsoefening, bij mindere gevoeligheid; bij de vrouw teedere aandoenlijkheid, bij geringe innerlijke kracht. Bij genen een
hevige en felle tegenstand; bij deze eene

{==11==} {>>pagina-aanduiding<<}
geduldige lijdzaamheid. Dáár zijn krachtige aderen met verdubbelden slag onophoudelijk werkzaam, om het schadelijke te verdrijven; hier speelt een bewegelijk zenuwgestel de hoofdrol, terwijl de vlam meer door gebrek aan voedsel uitgedoofd, dan door krachtvolle werkzaamheid schijnt gebluscht te wezen. Dáár duurzaamheid en standvastigheid, die karaktertrekken van den zinnelijken en zedelijken man; hier dat beweegbaar gevoel en die natuurlijke veranderlijkheid, geboren uit vrouwelijke zenuwen, de fijne snaren eener vrouwelijke ziel, bij de zachtste aanraking trillende, en zoo ligt ontstemd door veranderingen of bewegingen, naauwelijks in staat, om bij den man de geringste aandoening op te wekken. En zoo vinden wij in het verschil der gestellen geene uitzondering, maar veeleer eene bekrachtiging dier wetten, die wij verdedigden.
De ware Geneeskunst is dus gegrond op de ware ervaring; en deze steunt op de onbedriegelijke getuigenis der zinnen. - De onbedriegelijke getuigenis der zinnen? Hier verheft zich tegen mij de spottende taal eener sceptische wijsbegeerte, en voert mij te gemoet: o Dwaas! gij vertrouwt op uwe zinnen, de bedriegelijkste aller getuigen! - Ja, ik vertrouw op die getuigen, want zonder deze is de verhevenste wijsbegeerte dwaasheid; ik vertrouw op die getuigen, want de onsterfelijke baco heeft het beweerd en zoo overtuigend bewezen, dat de ondervinding de grondslag is, waarop de piramide der wetenschappen is opgetrokken; ik vertrouw op die getuigen, want ik vertrouw op de liefde Gods, die zijne kinderen geene bedriegelijke gidsen op hunne reize naar het land der waarheid zal gegeven hebben, die geen' lust heeft in hunne dwaling, maar hen poogt op te leiden tot ware wijsheid des levens; ik geloof er aan, omdat mijne rede zoo wel als mijn gevoel dit geloof billijken.
De Geneeskunst, in zoo verre zij leer der Natuur is, rust dan op dezelfde gronden als de zedekunde, de staatkunde, de krijgskunst; zij rust op de ware ondervinding aller tijden en volken. De Natuur is hare openba-
{==12==} {>>pagina-aanduiding<<}
ring; de kennis harer wetten is hare wijsbegeerte. Echt kinderlijk geloof in die openbaring, kinderlijk ontzag en eerbied voor die wetten zijn de eigenschappen, die de Natuur van de waardige belijders harer leere vordert. Hij is geen belijder dier leer, hij is een heiligschenner, die zonder dit geloof en dezen eerbied het waagt in haar heiligdom in te gaan. Hij moge hare Godspraken hooren; in zijne ooren zijn zij wartaal. Voor hem verrigt zij te vergeefs hare wonderen; voor hem spreidt zij te vergeefs hare Goddelijke wijsheid ten toon. Hij miskent, hij veracht haar: want zijne ziel is te klein, om haar te bevatten; zij is te koud, om haar hoog te schatten of te beminnen. Alleen de waardige priester der Natuur eerbiedigt en bemint haar, zoo als zij waardig is geëerbiedigd en bemind te worden. Wilt gij hem kennen, dien priester, vestigt het oog op hippocrates, den wijzen van Cos, in wiens schriften overal een vast geloof doorstraalt in hare wijsheid, die de wijsheid der menschen zoo verre te boven gaat; die in alles een' heiligen eerbied en eene warme geestdrift voor die Natuur aan den dag legt, wier leer hij zoo voortreffelijk gepredikt heeft.
(Het vervolg en slot hierna.)





Iets, ten bewijze, dat de koepok het ware middel is, om de kinderziekte geheel uit te roeijen.


Door G.J. Rijnders, Heel- en Vroedmeester, enz. te Hoorn.

Sinds eenige jaren ben ik in de gelegenheid geweest, ten aanzien der koepokken, verschillende observatiën te maken, waardoor ik, met iederen naauwkeurigen waarnemer, ten volle overtuigd ben van de kracht der koepokken, om het menschelijk ligchaam deszelfs vatbaarheid voor de kinderziekte, dien geesel des menschdoms, te benemen. Vele beroemde en getrouwe waar-
{==13==} {>>pagina-aanduiding<<}
nemers hebben dit voorlang, en ook nog binnen kort, bewezen, gelijk iederen Genees- en Heelkundigen bekend is, waarom ik niet noodig vinde, hier verder van te spreken, te meer, dewijl het publiek daarvan alleen door daadzaken moet overtuigd worden, vooral op dit oogenblik, daar zoo velen in ons Koningrijk door de kinderpokken zijn aangetast, dat ook ouders hier ter stede aarzelen, hunne kinderen met koepokstof te doen inenten, wijl zij dezelve als schadelijk, ten minste niets afdoende tot het oogmerk, beschouwen. Treurig vooroordeel! Ik zal dus slechts een en ander geval ten bewijze mededeelen, om zoo veel mogelijk ter wegneming dier vooroordeelen bij te dragen.
Den 23 Mei l. l., op welken tijd de kinderpokken binnen deze stad, vooral onder de mindere klasse, kwaadaardig en sterk regeerden, vaccineerde ik het kind van den Heer de w.. Den 1 Junij leverden de drie entplaatsen op den linkerarm des kinds zeer goede koepokken op, en het kind was tevens een weinig ongesteld, hetwelk ik zoo gaarne, bij alle andere karakteristieke kenteekenen der koepokken, zie, wijl ik dezelve, buiten dat, als alleen voor plaatselijk werkende en niet voor tegenbehoedende voor de kinderziekte houde, en aarzelde dus geen oogenblik, deze als zoodanig te verklaren. Den 6den daaraanvolgende, ondertusschen, werd ik verzocht bij het kind te komen, wijl het de kinderziekte gekregen had. Daar komende, vond ik op den regterarm (den tegenovergestelden, waarop de inenting gedaan was) elf kinderpokken, die door eene ligte ongesteldheid den dag te voren waren voorafgegaan; het overige des ligchaams was onbesmet. Den 8sten waren dezelve reeds opgedroogd, hielden dus den loop der kinderpokken niet, en hiermede was de geheele ziekte geëindigd. Veilig kon ik vooronderstellen, dat het kind, vóór de inenting met koepokstof, door de kinderziekte was besmet, en dat deze laatste door de werking der eerste onderdrukt was. Gelukkig voor het kind, daar het teedere wichtje, slechts eenige weken

{==14==} {>>pagina-aanduiding<<}
oud en niet sterk van gestel, misschien onder de kinderziekte zoude bezweken zijn; ten minste men had het, zoo de inenting niet gedaan ware, in gevaar gesteld van blindheid en verdere gevolgen, die de kinderpokken kunnen te weeg brengen, welke dikwijls van dien aard zijn, dat, bij al de liefde der ouderen, zij den dood der kinderen nog de voorkeur boven dezelve zouden gegeven hebben.
Een jongetje van omtrent drie jaren, een bestedeling van het Protestantsche Weeshuis binnen deze stad, wiens moeder aan de allerkwaadaardigste kinderpokken overleden was, entte ik, twee dagen na derzelver overlijden, met koepokstof in, ofschoon hij een weinig ongesteld was, en ik vooronderstelde, dat hij reeds door de kinderziekte was aangedaan; dan ik meende het mijn pligt te zijn, dit kind niet aan de gevaarvolle kinderpokken, met derzelver dikwijls nadeelige gevolgen, en welligt aan eenen gewissen dood, te moeten overgeven, maar ook hier de uitwerking der gezegende koepokken te beproeven. Ook thans deden dezelve de beste uitwerking. Den 3den dag na de inenting was het geheele ligchaam bezet met goedaardige kinderpokken; ook de koepokken op den arm begonnen zich voor te doen, hielden voorts haren geregelden loop, terwijl de kinderpokken niet alleen goedaardig waren, maar niet eens haren gewonen loop hielden; want den 8sten en 9den dag vielen zij reeds, zonder tot verettering te zijn overgegaan, in de gedaante van roven af, zonder iets nadeeligs bij het kind te weeg gebragt te hebben.
Ziet daar op nieuws de voortreffelijke uitwerking der koepokken! - Wil men ondertusschen nog sterkere bewijzen, dat de koepokken waarlijk de vatbaarheid voor de kinderpokken wegnemen? Men oordeele uit het volgende:
In de Peperstraat binnen deze stad, onder anderen, waar van huis tot huis de kinderziekte woedde en verscheidenen ten grave sleepte, is slechts een eenig huisgezin, in het midden der straat woonachtig, alwaar

{==15==} {>>pagina-aanduiding<<}
twee kinderen, door mij gevaccineerd, zich bevonden, daarvan verschoond gebleven, en de ouders vonden dus ruime stof, zich te verheugen in het behoud hunner dierbare panden.
In het Protestantsche Weeshuis alhier zijn bijna 150 kinderen, de bestedelingen er onder gerekend, die grootendeels te voren door wijlen den Heer snoek, Chirurgijn hier ter stede, waren ingeënt met koepokstof, en vervolgens de inkomenden sinds 1816 door mij. - Die kinderen, dit spreekt van zelf, gingen dagelijks de geheele stad door, kwamen bij hunne familiën, terwijl de kinderziekte, vooral onder de mindere klasse, gelijk ik straks zeide, sterk en kwaadaardig heerschte; en nogtans heeft geen enkele de kinderziekte gehad. Één meisje slechts, vóór tien jaren ingeënt met koepokstof, gevoelde zich ongesteld, en er vertoonde zich hier en daar een uitslag, dat de gedaante had van kinderpokken; drie dagen daarna, ondertusschen, vielen die onware pokken zonder verettering af, en het meisje was hersteld.
In een armoedig huisgezin werd door leden van het alhier bestaande Geneeskundig Gezelschap, (den Heer kuysch, Med. Doct., en mij) in den loop van dit jaar, een meisje van zes jaren met koepokstof ingeënt, welke eenen geregelden loop hielden, gepaard met alle verschijnselen, welke daarbij moeten plaats hebben, zullen zij de vatbaarheid voor de kinderpokstof wegnemen. De kinderziekte sleepte, drie maanden daarna, twee oudere kinderen van die menschen in het graf; een derde had de pokken, en dit kind is er van bevrijd gebleven.
Voor het overige weet ik, na een naauwkeurig onderzoek, geenen enkelen door mij gevaccineerden en goedgekeurden, (ofschoon dit een ruim aantal is, en ik vele derzelven in de allersterkste besmettingen liet brengen) die de kinderziekte gekregen heeft. Dit ook heeft mij mijn bijzondere vriend, de Geneesheer kuysch, van de door zijn Ed. gevaccineerden verzekerd. Voorzeker een groot bewijs voor de deugdzaamheid der koe-
{==16==} {>>pagina-aanduiding<<}
pokken, daar het getal, door zijn Ed. daarmede ingeent, in den tijd van 13 jaren, ruim 700 bedraagt.
Die nu nog sterkere bewijzen verlangt, en niettegenstaande deze blijft volharden in het stellen van het onvermogen der koepokken, kan even zeer ontkennen, dat er daglicht bestaat; en dit toch kan men van geen redelijk denkend wezen verwachten. Jammer slechts, dat velen de waarde der koepokken, onder het masker van Godsdienst, en alsof men de Voorzienigheid niet vooruit mag loopen, te kort doen! Dezulken moesten, als zij ziek zijn of gebreken hebben, geene Genees- of Heelkundigen te hunner herstelling roepen, zoo zij zich zelven willen gelijk blijven. Dan, ik wensch, dat het medegedeelde bij zal dragen, om hen van hunne dwaling terug te doen komen, en dat het moge dienen, om alle ouders en voogden aan te sporen, hunne kinderen en pupillen aan de gezegende koepokinenting te onderwerpen; dat meergegoeden hunne onderhoorigen daartoe aansporen en daarop aandringen, omdat de gevolgen zoo heilrijk zijn, en onvermogenden in vele steden en plaatsen, ook in deze stad, kosteloos kunnen gevaccineerd worden. En welk weldenkend Genees- of Heelkundige zal niet gaarne de armen en behoeftigen in alle, vooral ook in dit geval, ten dienste staan? te meer, daar onze Koning, de Vader des Vaderlands, zoo gaarne die inenting bevorderd en uitgebreid zag, ten einde de kinderpokken, die pest des menschdoms, met wortel en tak uit te roeijen, waardoor voorzeker de menschelijke gezondheid bevorderd, de schoonheid bewaard, het gezigt, dat edel zintuig, ongeschonden beveiligd, en blindheid wordt afgeweerd.


De zenuwen.

Er is een tijd geweest, toen elk, die geen Geneesheer was, onder dit woord niets anders verstond, dan

{==17==} {>>pagina-aanduiding<<}
die grove en taaije draad- of vezelbundels, welke de pezen of trekkers der spieren uitmaken, en waarop de graagste tanden te vergeefs arbeiden. De geheele heerschappij van dat woord bepaalde zich toen tot de keuken en de tafel, terwijl men er in de gehoorzalen der ontleedkundigen geheel iets anders door verstond, namelijk, die fijne en door het geheele weefsel des ligchaams heen gevlochten draden, welke men bevonden heeft, dat de aandoeningen der zintuigen naar het middelpunt onzer Ikheid overbrengen, en de bewegingen, welke daarvan een gevolg zijn, naar de oppervlakte des ligchaams. Maar, sedert de beschaving meer en meer de overhand heeft genomen, is, met zoo veel ander schoons en goeds, ook het woord zenuw uit de ontleedkamer in het dagelijksch leven overgebragt, en voert dáár nu zulk eene heerschappij, dat er zeker weinig woorden zijn, welke op het tooneel der wereld eene gewigtiger rol spelen.
Het is eerst doorgedrongen tot het ziekvertrek, en voert daar sinds den schepter zóó, dat er geene ziekte van eenige beduidenis is, waarbij het woord zenuw niet te pas komt. Ja! het is het ware tooverwoord, waardoor in ééns alles helder en klaar wordt, wat te voren in het duister lag verborgen. En even als, aan het ziekbed van zeer jonge kinderen, de woorden stuipen en tanden in ééns de ongeruste moeder het helderst licht geven omtrent den aard der kwaal, en den arts van alle verdere uitlegging, ja van alle verder onderzoek, ontheffen, heldert het woord zenuwen de vreemdste, de tegenstrijdigste verschijnselen, aan dat der volwassenen, op; zoodat zelfs geen arts zijne schouders meer behoeft op te halen. Zoodra is niet dat woord zijner lippen ontrold, of alles is gerust: ‘De Dokter zegt immers: het zijn de zenuwen, en heeft een zenuwdrankje voorgeschreven; nu zullen de zenuwen wel ophouden.’
Waren de zenuwen slechts dáár, in het ziekvertrek, gebleven! Maar, helaas! zij zijn het geheele huis door-
{==18==} {>>pagina-aanduiding<<}
getrokken. Eerst vertoonden zij zich, slechts nu en dan, in de bezoekkamer, als de meid of knecht ongelukkig een geliefd kopje liet vallen, of als het kleedje niet goed zat, of als Mevrouw A. of Jufvrouw B. naar de kinderen vergaten te vragen, en bij duizend dergelijke gelegenheden. Van daar trokken zij naar de woonkamer, waar zij doorgaans het eerst verschenen, als er wat veel geld verteerd was, en men den naauwzienden man, vóór den tijd, om meer moest vragen, of als men zin had in een shawl, die wat hoog liep, of in kostbaarder meubels, enz. Ééns er in gekomen, bleven zij er in gevestigd, en er werd weldra geen adem gehaald, zonder dat de zenuwen er het hare in deden.
Of het van dien tijd dagteekent, dan wel van den tijd, toen de zenuwen het slaapvertrek naderden, dat zij, die tot dus verre de vrouwen alleen als haren eigendom beschouwden, ook de mannen onder het juk bragten, is onzeker. Zeker is het, dat, in deze dagen, wij, mannen, er niet minder onder zuchten, dan het vrouwelijk geslacht. En droppeltjes en tincturen zijn thans niet minder noodig in het kantoor of boekvertrek, dan op het werktafeltje der Dames. Alles moet er door verholpen worden: eene verkeerde speculatie en een niet uitgeslapen roes, eene mislukte ambtenjagt en een aanval van jicht of rheumatisme, eene ongunstige recensie en eene gestoorde spijsvertering; want al de verschijnselen, welke van deze en dergelijke oorzaken afhangen, worden thans alleen op rekening van de zenuwen gesteld. En daar het de bestemming van den man niet zoo zeer is, om binnen de muren van zijn huis, maar meer om in het openbaar te leven, zijn de zenuwen met hem ook de huisdeur uitgestapt, en op de beurs, in de raadkamer, en, in één woord, op alle plaatsen verschenen, waar de man werkzaam is, zelfs in het leger; en de tijd is welligt niet ver af, dat het eerste kanonschot, in een' veldslag, door de gansche linie stuiptrekkingen en flaauwten veroorzaakt.

{==19==} {>>pagina-aanduiding<<}

Dit alles ware nog niets; men kon nog altijd de hoop voeden, dat, even als er een tijd is voor alles, er ook een tijd zoude komen, dat die ontelbare draadjes, welke de met rede begaafde hansoppen in beweging brengen, wat steviger wierden. Maar ook die hoop is afgesne en, sedert de zenuwen ook op de kinderkamer verschenen zijn, en een stout kind, dat door zijn schreijen en dwingen een gansch huisgezin op stelten zet, in plaats van een paar goede oorvegen, een drankje met valeriaan en wat droppeltjes krijgt. Wat is nu zekerder, dan dat de zenuwen bij het volgend geslacht nog vrij wat meer den baas zullen spelen, tot eindelijk de zaken tot dat uiterste komen, waarop zij bij de Sybariten waren, die van weedom kermden, als in het rozenbed, waarop zij lagen, een enkel blaadje eene scheeve plooi had.
Maar hoe komen wij toch aan die ongelukkige zenuwen? Onze Geneesheeren geven de schuld aan de thee en koffij; onze Leeraars en Zedemeesters aan de Romans. Beiden hebben gelijk; maar geen van beiden wijst hierdoor de oorzaken, welke tot zijn ressort behooren, alle aan. Het is te begrijpen, dat het dagelijksch gebruik van verslappende en prikkelende dranken, zóó sterk prikkelend, dat zij zelfs verdoovend werken, hetgeen vooral van de thee het geval is, niet dan zeer nadeelig voor het zenuwgestel wezen kan. Zij veroorzaken eene verweeking, en tevens eene spanning van die fijne draden, welke eindelijk zóó sterk wordt, dat zij, bij den minsten prikkel, krampachtig zamengetrokken worden, en, bij elke heviger inspanning, bezwijken. En dienden de zenuwen alleen tot gevoel en beweging, zoo als de beenen tot staan en loopen, wij konden dan nog gedeeltelijk sterk en gezond blijven. Maar ongelukkig hebben zij zulk een' sterken invloed op het geheele gestel, dat er naauwelijks een vaatje of eene klier geheel vrij is van dien invloed. Verliezen dan de zenuwen, door overspanning, veerkracht en werking, zoo moet natuurlijk alles, wat tot den mensch behoort, er zeer door lijden.

{==20==} {>>pagina-aanduiding<<}

Maar hiertoe (zegt welligt de zenuwachtige moeder van een aantal zenuwachtige Engeltjes) hiertoe zijn de Geneesheeren geschapen. Wie de kunst uitoefent, is verpligt mijne ontstelde zenuwen te regt te brengen, zoo wel als de klavierstemmer de snaren mijner piano. En doen zij het dan niet? Voorzien zij u niet trouw van zenuwdrankjes en zenuwdroppeltjes? Raden zij u niet, om oranjebladeren in plaats van thee te drinken, een glas madéra in plaats van koffij? Maar het helpt niet. Omdat er meer is dan koffij en thee, dat uwe zenuwen nadeelig aandoet. Wat zal het stemmen van uwe piano helpen, als gij haar in eene vochtige schuur laat staan, uwe kinderen en dienstboden er op trommelen, zoo veel hun lust, en gij er niet eens naar omziet? Uw geheel leven, van het aantrekken der doopjurk af, tot het eerste oogenblik, dat gij, op een bal, de oogen der Heeren tot u trokt, en van dat gewigtig oogenblik tot het zalig uur, waarin gij hetzelfde van uwe dochters moogt beleven, is ontstemming der zenuwen, eene aaneenschakeling van overspanning en bezwijking.
Dat doen de Romans, zeggen de ernstigen in den lande. Het is mogelijk, zelfs niet onwaarschijnlijk. Het laat zich begrijpen, dat de ziel, vervuld met beelden, waarvan zij er geene verwezenlijkt ziet, met wenschen, die het niet van haar afhangt te vervullen, in eene vreemde stemming geraakt, en even onleschbaar wordt van begeerte, als een koortszieke van dorst. Maar als Geneesheer kan men het mij even min kwalijk nemen, dat ik alles uit een geneeskundig oogpunt beschouwe, als tristram, dat hij op een paard zeilt. En dan ben ik zoo gewoon, om, bij elke ziekte, die ik zie, behalve de aanleidende oorzaak, eene zekere vatbaarheid in het ligchaam te vooronderstellen, om door die oorzaak aangedaan te worden, dat ik dit ook hier verwachte. Waarom trekken en treffen de Romans zoo veel meer, dan zij moesten? Mij dunkt, omdat men aantrekkelijker is, omdat men meer door elke

{==21==} {>>pagina-aanduiding<<}
beuzeling getroffen wordt, dan men moest. En waarom dit? Omdat men koffij en thee drinkt.
Zoodra het lieve kind even zijne handjes kan gebruiken om iets vast te houden, en zijne oogjes om te zien, geeft men het een prentenboekje; maar het moet van den laatsten smaak zijn. Nu rust men niet, voordat het wicht de gansche schatkamer zijner kindertaal uitput, om, met den neus op het een of ander plaatje, braaf te snappen van Olifanten en Negers, en van de schoone Natuur, zelfs van den lieven God, en dat Hij alles gemaakt heeft, om Henrytje of Margootje pleizier te doen. Als het nu ook goed alleen kan loopen, en een paar uren het uit kan houden zonder potje, wordt het schaap eens zeer netjes opgeflikt, en met alle geweld oplettend gemaakt op elk stuk, dat het aan 't lijf krijgt, en, na eene poos het onderwerp te zijn geweest der loftuitingen van het opgetogen huisgezin, in eene koets gezet, en naar een kinderconcert, of een kinderbal, of zelfs eene kinderkomedie, gereden, waar het nu wel eerst alleen aanschouwer is, maar weldra eene werkzamer rol zal spelen, en der verzamelde moeders, als een kleine orestes of andromache, tranen van genoegen en van spijt zal doen vergieten. Wee het, zoo, de kinderlijke aard bovenkomende, de chocolade en de taartjes zijne aandacht te veel trekken, en het ongelukkig zijn fatsoen vergeet! Dan neemt Mama het in een' hoek, en bestraft het naar de regelen der kunst; dat is, wijst het op kinderen, die meer schitteren, die aardiger buigen, en als volleerde saletjonkertjes snappen; zij praat het kind veel voor van schandelijke kinderachtigheid, van fatsoen, enz. In zulk een' dampkring opgekweekt en gestoofd, is het niet te verwonderen, dat het kind te vroeg rijp wordt, vooral, wanneer nu zijn ligchaam in denzelfden geest gevormd wordt als zijn geest, en men, in plaats van het met eene boterham en een glas bier vroeg naar bed te zenden, zijne maag met oesters en madéra vult, en het halve nachten laat gastreren.

{==22==} {>>pagina-aanduiding<<}

Op zulk eene wijze krijgt men met het vijftiende jaar zonen en dochteren, naar ligchaam en ziel doodrijp, even als men door de broeikas in Maart doodrijpe perziken heeft. Maar, gelijk die door de kunst verkregene vruchten den regten geur en smaak missen, kunnen wij ook in die vroegrijpe menschen den mensch naauwelijks proeven. Zij missen het degelijke der Natuur. En hoe kunnen zij dan in het degelijke smaak vinden, zoo als het voor den bedaarden opmerker en den werkzamen geest in het dagelijksch leven te vinden is? Zij vinden smaak in alles, wat vreemd, wat overspannen is, waarin hunne verlekkerde verbeelding voedsel vindt; en dit voedsel vinden zij, ja tot verzadiging toe, in de weelderige spelingen van het menschelijk vernuft, waaraan wij de meeste Romans te danken hebben.
Zoo lang dus de zenuwen niet weêr gebannen worden, van waar zij gekomen zijn; zoo lang vooral de opvoeding niet meer getrouw blijft aan de Natuur, en derzelver langzamen tred volgt; zoo lang zij zich niet even sterk bevlijtigt, om de te snelle ontwikkeling der geestvermogens te vertragen, als zij zich nu bevlijtigt, om dezelve te verhaasten, - zoo lang zullen wij in het gevaar blijven, waarin wij reeds een' geruimen tijd verkeeren, van namelijk geheel zenuwen en louter gevoel te worden.
J.V.





Dagverhaal mijner gijzelaarschap. Door N.W. Buddingh, te Utrecht.

(Eene Bijdrage tot de Geschiedenis der laatste Omwenteling in ons Vaderland.)
Met weemoedige aandoening vier ik jaarlijks den voor mij altijd onvergetelijken 24sten dag van November. Dan herinner ik mij, met stille gewaarwordingen, het geduchte tijdstip, in hetwelk de worstelkamp onzer nationale onafhankelijkheid gestreden werd; - dan sla ik den

{==23==} {>>pagina-aanduiding<<}
kalmen blik nog eenmaal terug op den afloop dier gebeurtenissen, wier eindelijke ontwikkeling de zaak van Godsdienst en Menschheid op de aanslagen van Ongeloof en Heerschzucht deed zegepralen: - en altijd gevoelt alsdan mijne ziel zich doordrongen van het diep besef, dat het de hand des Alregeerders was, die den overmoed des Geweldenaars beteugelde, en aan Europa en ons dierbaar Vaderland redding en vrede schonk. Maar, altijd wordt alsdan ook mijn geloof bevestigd aan de waarheid, dat het diezelfde Voorzienigheid was, die, met aanbiddelijke liefde en vaderlijke trouwe, voor de bijzondere slagtoffers der vreemde dwingelandij gezorgd heeft. Daarvan moge ook dit mijn Dagverhaal, hetwelk ik tevens doe dienen als eene bijdrage tot de Geschiedenis onzer Omwenteling, ten bewijze strekken!
Het was op Woensdag van denzelfden 24sten November des jaars 1813, en reeds omtrent ten 10 ure des avonds, dat zich iemand aan mijn huis vervoegde, met verzoek, om eens onverwijld bij mijnen buurman, nu wijlen den Heer van goltstein, te willen komen. Niet wetende, om welke reden mijne tegenwoordigheid aldaar mogt noodig zijn, volgde ik den boodschapper onmiddellijk, en kwam, even na hem, aan het huis van gemelden Heer. Binnen gelaten zijnde, zag ik niet weinig vreemd op, aldaar den Commissaris van Policie, palaiseau, met den Deurwaarder rinck te ontmoeten, en gelijktijdig te vernemen, dat eerstgenoemde den persoon des Heeren van goltstein rekwireerde met hem te gaan, alzoo de Generaal molitor, gelijk hij er bijvoegde, denzelven wenschte te spreken. Maar, mijne verrassing nam toe, zoodra ik vernam, dat men - daar de Heer van goltstein zwak van ligchaamsgestel was, en eenige onduidelijkheid in de uitspraak had - te rade was geworden, mij te verzoeken, dien Heer derwaarts te vergezellen; welk verzoek dan ook, zoo door den Heer van goltstein zelven, als door Mevrouw zijne

{==24==} {>>pagina-aanduiding<<}
echtgenoote, met allen aandrang en nadruk aan mij werd voorgedragen. Daar ik echter reeds ontkleed was, zoo trachtte ik, zoo goed ik kon, mij daarvan te verschoonen; maar kon ten laatste den herhaalden aandrang en de uitdrukkelijke bede van Mevrouw van goltstein niet wederstaan, en wij begaven ons diensvolgens te zamen, vergezeld door een' der zonen van den Heer van goltstein, onder het geleide van den Commissaris van Policie en den Deurwaarder, naar het stadhuis. Zoodra waren wij daar echter niet gekomen, of ik werd door den Commissaris veyll, die de hooge Policie uitoefende, verzocht, mij te willen verwijderen, daar hij, gelijk hij mij zeide, den Heer van goltstein en den Heer philips ram, dien ik aldaar vond, iets had mede te deelen, waarbij mijne tegenwoordigheid niet gedoogd kon worden. Hoewel aangedaan en vol gevoel over het onzekere lot des Heeren van goltstein, verwijderde ik mij terstond, bragt Mevrouw van goltstein van dit mijn wedervaren berigt, en ging vervolgens huiswaarts.
Naauwelijks was ik eenige oogenblikken te huis geweest, wanneer er gescheld werd. Dezelfde persoon, door wien ik uitgenoodigd was bij den Heer van goltstein te komen, kwam mij nu aanzeggen, dat ik eens naar het Logement, het oude Kasteel van Antwerpen, gaan, en aldaar naar zekeren Heer moest vragen, die mij daar verwachtte. Deze boodschap, vrij verward gedaan, kwam mij zeer zonderling voor; te meer, daar mij die Heer niet genoemd werd, en ik ook niet wist, met iemand in gezegde Logement iets uitstaande te hebben, die zoo laat in den avond mij aldaar konde laten ontbieden. Ik bleef dus te huis, in afwachting, of daaromtrent nadere opheldering komen mogt. Het leed dan ook niet lang, of dezelfde man kwam terug, die zich nu als den boodschaplooper van den Heer van goltstein bekend maakte, en mij, namens zijnen Heer, die zich, gelijk hij mij verhaalde, thans in dat Logement bevond, verzocht, bij denzel-
{==25==} {>>pagina-aanduiding<<}
ven te willen komen. Nu derhalve wetende, wie in het oude Kasteel van Antwerpen mij liet ontbieden, stapte ik, hoewel het reeds zoo laat was, rustig naar hetzelve toe. Aan het Logement gekomen zijnde, werd ik verzocht in de kamer te gaan, alwaar ik den Heer van goltstein, benevens de Heeren philips ram en christiaan singendonck, ontmoette. Maar hoe stond ik verbaasd, te hooren, dat de Heer van goltstein mij niet had doen ontbieden! Weldra ging mijne verbazing in angstvallige ongerustheid over, die ook niet weinig grond verkreeg, toen de Deurwaarder der Policie, rinck, mij kwam aanzeggen, dat ik werd verzocht, zoo lang te wachten, totdat de Commissaris van Policie, palaiseau, zoude zijn teruggekeerd. Mijne bekommering steeg nu ten hoogste, te meer, daar ik bedacht, in welk eene ongerustheid dit mijn lang vertoeven mijne echtgenoote en kinderen zoude brengen, die, van dit
alles niets wetende, met ongeduld naar mijne tehuiskomst zouden verlangen. Ik trachtte, na ruim een uur te hebben gewacht, heen te gaan; maar dit werd mij door den Deurwaarder belet, die mij zeide, dat hij zulks niet mogt toestaan. Wat zou ik doen? - De ondervinding heeft het ons geleerd: ook de wettigste redenen, de dringendste voorstellen van regt en billijkheid, vermogten luttel, of niets, tegen de willekeur en het geweld der voormalige dwingelandij of derzelver bezoldigden. Intusschen werd het allengs later; en met elk oogenblik vermeerderde ook mijne ernstige bezorgdheid omtrent mijn persoonlijk lot en dat der mijnen. Eindelijk (het was nu ruim middernacht) verscheen de Commissaris van Policie, aan wien ik mij dadelijk vervoegde, om te mogen weten, wat hij mij te zeggen konde hebben, dat ik zoo lang naar hem had moeten wachten. En het éénig, maar ook beslissend antwoord op deze allezins beleefd voorgestelde vraag was: ‘Het is genoeg, dat gij hier zijt. Of zoudt gij liever verkiezen gehaald te zijn?’ - Nu leed het dan geen' twijfel meer, of de aanslag van het geweld, en de argwaan der vreemde autoriteit, was ook op mij gemunt geweest!
Het was nu omtrent een ure, na middernacht, wanneer de Agenten der Policie, die ons tot hiertoe bewaakt hadden, afgelost, en door vier Gendarmes op hunnen post vervangen werden. Hoe onverschillig deze verwisseling op zich zelve

{==26==} {>>pagina-aanduiding<<}
en in andere gevallen ook mogt zijn geweest, zoo maakte zij, in onze omstandigheid, op ons eenen schrikwekkenden indruk, daar wij er door overtuigd werden, uit welk een ernstig oogpunt en van hoe veel belang men onze arrestatie, als gijzelaren, van de zijde der Fransche Autoriteit, begon te beschouwen. Intusschen begaf de Heer van goltstein zich, in eene der voor ons in gereedheid gebragte slaapkamers, ter rust; terwijl de Heeren ram en singendonck verkozen, met mij op de been te blijven, daar de bekommering over het voorgevallene, en de onzekerheid, wat er nog gebeuren kon, ons niet toelieten, aan het genot van den slaap te denken. Weldra deed ook de ondervinding blijken, dat wij wél gedaan hadden, met ons bij de hand te houden.
In den morgen van den 25sten November, even vóór drie ure, verscheen een Brigadier der Gendarmerie, met vier onderhebbende manschappen, in onze kamer, en las ons eene schriftelijke order voor, waarbij hem werd gelast, ons naar Gorinchem te transporteren: hij voegde daarbij, dat hij vertrouwde, dat wij niet verkiezen zouden die reize te voet af te leggen, en dat hij ons alzoo wilde aangemaand hebben, om voor het noodige rijtuig bij tijds te doen zorg dragen. - Zulk eene, bij aanvang snelle, beslissing van onzen tegenwoordigen toestand had geen van ons zich voorgesteld: ontzettend trof ons de tijding van dit zoo spoedig vertrek. Het was den argwaan der vreemde dwingelandije nog niet genoeg, dat wij, op de verraderlijkste wijze, als misdadigers opgeligt, aan de onzen ontrukt, en van onze persoonlijke vrijheid beroofd werden; wij moesten nu ook van onze betrekkingen en uit onze woonstad op eenmaal verwijderd worden: - een nieuw bewijs, dat men onze gevangenneming als eenen belangrijken stap, aan de zijde der Fransche vigilantie, aanmerkte. Wij gaven den Brigadier te kennen, dat ons dit schielijk vertrek ongemeen ontzette, daar wij van het noodzakelijkste zelfs, tot zulk eene reize, onvoorzien waren, en wij, uit dien hoofde, verlangden, dat de reize tot het aanbreken van den ochtend mogt worden uitgesteld, om eenig linnen en kleederen van onze huizen te kunnen bekomen; dat ook de Heer van goltstein, naauwelijks een uur geleden, zich te bed had begeven, en niet zoo spoedig tot het vertrek kondegereed zijn. Dan, weinig baatte dit ons voorstel, daar de Brigadier verklaarde, in ons verzoek niet te kunnen treden. Wij verzoch-
{==27==} {>>pagina-aanduiding<<}
ten dus, den Heer Generaal molitor te mogen spreken; doch ook hierin slaagden wij niet, maar kregen het echter zoo ver, dat wij bij den Heer Secretaris-Generaal steurs werden toegelaten, aan wien wij ons verzoek,
bijzonder ten behoeve des Heeren van goltstein, herhaalden. Het mogt niet baten; het plan onzer arrestatie was te wél berekend; men scheen op elk aanzoek van onze zijde vooraf bedacht te zijn geweest; althans ook hier werd ons verzoek op eenmaal van de hand gewezen. Wij deden dus den Heer van goltstein wekken, en het rijtuig bestellen, om ten spoedigste gereed te zijn. In dien tusschentijd kwam Mevrouw van goltstein aan het Logement met eenig goed voor haren echtgenoot, en met oogmerk, om denzelven vaarwel te zeggen; dan - was het, omdat de Heer van goltstein zich, ten opzigte zijner gezondheid, in eenen sukkelenden toestand bevond, of beschouwde het Fransch Bestuur mij als deszelfs plaatsvervanger in deze omstandigheid? - het gelukte dezer Dame, het ontslag van haren echtgenoot te verkrijgen, die dan ook met haar naar zijne woning terugkeerde. Even na hun vertrek, kwam het rijtuig voor het Logement; de Heeren ram, singendonck en ik stapten in hetzelve, en wij reden, onder het geleide van een' Brigadier en vier Gendarmes te paard, ten vijf ure af.
Aandoenlijk vertrek! Zonder eenig vaarwel aan de mijnen te kunnen zeggen, verliet ik mijne geboortestad, onder het levendig besef, dat ik de straten dier stad niet weder zoude betreden! - Toen de zon opkwam, waren wij reeds over de rivier de Lek, en hadden Vianen achter den rug. Nabij dit plaatsje hielden wij ons in eene herberg, tot het gebruik van eenige ververschingen, een' geruimen tijd op, en kwamen omtrent ten half twee ure na den middag te Gorinchem aan, alwaar het rijtuig stilhield voor het verblijf van den Senateur en Generaal rampon, aan wien wij, als gijzelaars, waren geädresseerd. Nadat de Brigadier, die ons begeleid had, zich hier eene korte poos had opgehouden, kreeg de voerman order, om tot voor de gevangenpoort te rijden. Hier beval men ons af te stijgen, en wij begaven ons in het gevangenhuis. Te gelijker tijd deed zich de Kommandant der plaats aldaar vinden, die, onkundig van de reden onzer gevangenneming, ons in de gewone gevangenhokken wilde doen plaatsen, waarvan de Cipier er reeds een geopend had,

{==28==} {>>pagina-aanduiding<<}
maar ons, op ons nadrukkelijk vertoog, een ander, schoon gebrekkig, vertrek beschikte, alwaar wij bij elkander konden zijn; terwijl hij tevens beval, dat deze kamer (anders tot het nemen van criminele informatiën dienende) voor ons bestemd zoude zijn, om aldaar onder de bewaring der Gendarmerie, ook niettegenstaande het vertrek gesloten en gegrendeld was, te verblijven. Ongelukkig bevonden zich in dit verblijf noch ledekant, noch slaapstede, noch eenige andere gerijfelijkheden, ter huisvesting benoodigd. Wij vervoegden ons dus, ter bekoming van het een en ander, door den Cipier, aan den Heer j.l. van meerten, door wiens liefderijke zorg en minzame hulpvaardigheid wij van een ledekant voor twee personen en een paveljoen, beide met het vereischte bedde- en linnengoed, voorzien werden. Ons middagëten en den wijn deden wij uit het Logement de Doelen ontbieden; gelijk mede dat voor de Gendarmes, onder wier bewaring wij gesteld waren, die, behalve dit onderhoud, ieder nog 8 gulden 's daags van de gijzelaren genoten.
Zoo zaten wij daar, niet wetende, of ons verblijf alhier van zoo langen duur zoude zijn, als het zich in de toebereidselen deed aanzien, toen wij des namiddags met een bezoek vereerd werden van onzen welwillenden vriend, den genoemden Heer van meerten, aan wiens menschlievende deelneming in ons lot en dadelijke hulpbetooning wij oneindig verpligt werden; daar die Heer, niet alleen door het toedienen van allerlei ververschingen, ons verblijf alhier trachtte dragelijk te maken, maar ons ook door zijne dagelijksche bezoeken en vertroostende deelneming, terwijl wij te Gorinchem waren, menig droevig uur kalm slijten deed. Dienzelfden namiddag had de Heer ram het genoegen, dat twee zijner zonen hem uit Utrecht kwamen bezoeken, waarvan de oudste den volgenden dag weder naar Utrecht vertrok, terwijl de jongste tot Zaturdag verbleef, maar toen, op de waarschuwing, dat hij anderzins mede zoude moeten worden opgesloten, ook naar Utrecht vertrok, met oogmerk, om van den Generaal molitor de vergunning te vragen, om zijnen vader, tot hulp en ondersteuning, te mogen vergezellen.
Den volgenden dag, Vrijdag den 26sten November, werden wij van de persoonlijke bewaring der Gendarmes ontheven, terwijl wij tevens een bezoek ontvingen van den Commissaris der Hooge Policie, peuchen, die ons te kennen

{==29==} {>>pagina-aanduiding<<}
gaf, dat er te onzen behoeve eene schikking met de Gendarmes getroffen was, waarbij men bepaald had, dat deze, ofschoon zich retirerende, echter nog een daggeld van 9 gulden van ons zouden blijven trekken. Ook had ik dien dag het genoegen, dat twee mijner zonen uit Utrecht mij kwamen bezoeken, waarvan de oudste nog dienzelfden namiddag mij moest verlaten; terwijl mijn tweede zoon tot Zaturdag bleef.
Het was den volgenden dag, den 27sten November, reeds tegen den avond, - dien dag was ons niets merkwaardigs bejegend, en wij hadden denzelven, onder de vriendelijke bezoeken van den Heer van meerten, bijna ten einde gebragt, - wanneer op het onverwachtst de deur onzer gevangenkamer werd geopend, en twee Gendarmes eenen vierden lotgenoot binnenbragten, in wien wij, tot ons aller verbazing, maar met het hartelijkst medelijden, onzen roemrijken stadgenoot herkenden, den Heer w.e. de perponcher. - De achtingwaardige Grijsaard was des daags na onze gevangenneming, zijnde Donderdag den 25sten November, des voormiddags omstreeks tien of half elf ure, op gelijke wijze als wij, bij den Generaal molitor ontboden, onder dit voorwendsel ter deure uitgelokt, in bewaring gehouden, en, na tot zoo lang in het Kasteel van Antwerpen te zijn verbleven, - niettegenstaande de tusschenkomst van den Heer van tuyll van serooskerken, toenmalig Sousprefect van het Departement der Zuiderzee, die zich als borg voor den edelen Grijsaard aanbood, - des Zaturdags namiddags naar Gorinchem vervoerd. Niet zoodra was ons gezelschap met dezen zoo belangrijken lotgenoot vermeerderd, of wij ontvingen nieuwe bewijzen van de belangelooze deelneming des edelen van meerten, daar hij niet alleen aanbood, de beide dochters des Heeren de perponcher, die haren vader hadden vergezeld, te zijnen huize te logeren, maar ook eene derde slaapplaats met het vereischte beddegoed deed aanbrengen, waardoor hij ons in staat stelde, om met ons vieren, in dezelfde kamer, ons ter rust te kunnen begeven.
Nadat wij den Zondag daaraanvolgende, den 28sten November, hadden doorgebragt, deels met lezen en godsdienstige gesprekken, deels met de bezoeken van den Heer van meerten, de Jonkvrouwen de perponcher, en

{==30==} {>>pagina-aanduiding<<}
van mijnen tweeden zoon, (die, hoewel den vorigen dag vertrokken, wegens de bezetting van Utrecht door de troepen der Geällieerden, niet verder dan tot Vianen had kunnen komen, en alzoo naar Gorinchem was teruggekeerd) ontvingen wij des Maandags namiddags een bezoek van den Commissaris peuchen. Er werd ons kennis gegeven, dat wij, ingevolge de bevelen van de Generaals rampon en molitor, (welke laatste daags te voren zijn hoofdkwartier binnen Gorinchem had overgebragt) den volgenden morgen ten 8 ure, onder het geleide van vier Gendarmes, zouden worden overgebragt naar Breda, en van daar den anderen dag naar Antwerpen; dewijl de gevangenpoort moest ontruimd, en de gijzelaars, zoo wel als de gevangenen, naar Antwerpen moesten vervoerd worden. Deze zoo onverwachte als entrustende tijding trof ons zeer; te meer, daar wij aanhoudend hadden blijven hopen op eenig berigt van de geärresteerde Fransche Heeren, voor wie wij als gijzelaren in verzekering waren genomen, dewijl men ons de uitdrukkelijke toezegging had gedaan, dat, bij derzelver ontslag, ook wij dadelijk zouden ontslagen worden. Uit dien hoofde vervoegden wij ons nog dienzelfden avond, na voorafgaand overleg met den Commissaris peuchen, bij eenen brief, door allen geteekend, aan den Secretaris-Generaal steurs, met verzoek, bij de Heeren rampon en molitor te willen bewerkstelligen, dat aan ons een behoorlijk uitstel van ten minste nog een paar dagen mogt worden verleend, of er welligt in dien tijd, op ons gedaan onderzoek naar de vrijlating dier geärresteerden, in wier plaats wij ons als gijzelaars bevonden, berigt mogt inkomen. Ons aanzoek had echter geen gunstig gevolg, daar de Commissaris
peuchen, eene wijle tijds na de afzending van dien brief, ons kwam berigten, dat de Generaal geen antwoord op denzelven had gegeven, en dat wij diensvolgens gehouden waren, op den bepaalden tijd te vertrekken; daarbij voegende, dat wij twee rijtuigen moesten doen in gereedheid brengen voor ons, gijzelaren, en voor de vier Gendarmes, die ons zouden vergezellen; terwijl laatstgemelden, op onze kosten, van Antwerpen naar Gorinchem moesten worden teruggevoerd.
Nu brak dan het oogenblik aan, dat wij ook van hier zouden verwijderd worden, - van hier, waar wij onze kinderen nog aan het vaderhart hadden mogen drukken, - van hier,

{==31==} {>>pagina-aanduiding<<}
waar wij zoo vele blijken van belangelooze vriendschap en edelmoedige gastvrijheid genoten hadden! - Met aandoening denk ik nog aan dit ons kortstondig verblijf te Gorinchem, maar huldig dan altijd, met een dankbaar hart, de voorkomende welwillendheid en de vertroostende deelneming van onzen edelen vriend, den Heer van meerten, aldaar. Ik wil, om mijne aandoeningen, bij deze eenvoudige beschrijving onzer lotgevallen, zoo min mogelijk bot te vieren, het tafereel hier sparen van het afscheid van mijnen beminden zoon, den éénigen mijner geliefde aanverwanten, van wien ik, in dit noodlottig tijdstip, hier afscheid nemen konde. Elk lezer plaatse zich in mijnen toestand, en, is hij vader, is hij echtgenoot, klopt in zijnen boezem een hart vol menschelijk gevoel, dan beseffe hij, welke mijne gewaarwordingen op dit tijdstip waren! - Ik ga voort met te verhalen, dat ten bestemden tijde, Dingsdag den 30sten November, des morgens ten acht ure, de bestelde rijtuigen voor de gevangenpoort gereed stonden. In ieder derzelve werden twee van ons, met een paar manschappen der Gendarmerie over zich, geplaatst, en zóó werd de reize naar Breda aangenomen. - Met het vallen van den avond kwamen wij te Breda, en stapten aldaar af aan het Logement de Prins Kardinaal, alwaar wij dien nacht van de vermoeijenis onzes onspoedigen reistogts bleven uitrusten.
Den volgenden ochtend, Woensdag den 1sten December, ten zes ure, werd de reis naar Antwerpen aangevangen in eene daartoe te Breda afgehuurde Barouche voor zes personen, waarin wij met ons vieren, benevens één der Gendarmes, plaats namen, terwijl de overige Gendarmes zich in het Gorinchemsche rijtuig begaven. Na in het dorp Westwezel eenigen tijd, tot het gebruik van ververschingen, te hebben vertoefd, kwamen wij, zonder dat ons iets bijzonder merkwaardigs op dezen weg bejegende, des achtermiddags ten drie ure, te Antwerpen aan, en traden aan het Logement de Beer af, alwaar wij het middagmaal namen, en dien nacht, gelijk ook den volgenden dag en nacht, verbleven, totdat wij op Vrijdag den 3den December, des morgens ten acht ure, naar het Cellebroeders-klooster werden overgebragt. Hier bevonden wij ons, van het opzigt der Gendarmerie ontslagen, bij elkander, afgescheiden van alle andere, alhier in bewaring gestelde, personen, waaronder,

{==32==} {>>pagina-aanduiding<<}
die zich in staat van beschuldiging, en anderen, die zich als krijgsgevangenen daar bevonden; terwijl men ons een vertrek in het bovenhuis, van vijf slaapplaatsen voorzien, ter slaapkamer aanwees, en een benedenvertrek tot ons dagelijksch verblijf; ook stond men ons de vrije wandeling door den tuin en de galerijen van het klooster toe. Wij hadden het hier, ten aanzien van onze verzorging en bediening als gijzelaren, in alle opzigten wél, en werden, door den toenmaligen Prior van dit klooster en zijne huisgenooten, met achting en vriendelijkheid bejegend. Door de tusschenkomst van dien Heer, en de welwillendheid van den toenmaligen Directeur der Posterijen, hadden wij ook gelegenheid, om naar onze familiën in Holland te schrijven, en antwoord van daar terug te ontvangen. Wij hadden nu ruim acht dagen op dien voet alhier doorgebragt, toen zich, op Zaturdag den 11den December, een Wachtmeester der Gendarmerie bij ons deed aanmelden, die ons kennis gaf, dat wij den volgenden Maandag, met al de andere gevangenen, die zich nevens ons in het klooster bevonden, ingevolge den last der Hooge Policie, naar Parijs zouden worden vervoerd; en dat wij derhalve, (zoo luidde zijne nadere aanbeveling) hadden zorg te dragen, dat het noodig getal rijtuigen wierde aangeschaft, alzoo de meergegoeden de kosten van dezen reistogt voor de minvermogenden zouden behooren te dragen. Wij toonden hem aan, dat wij, in dit geval, met ons vieren op ons zelve stonden; dat wij ook tot hiertoe steeds waren beschouwd, als afgezonderd van, en niets gemeens hebbende met de overige arrestanten, die alle om geheel andere en verschillende redenen daar gevangen zaten; terwijl wij vermeenden, dat diensvolgens niet van ons kon gevergd worden, eenige kosten te dragen voor anderen, met wie wij in geene de minste betrekking stonden. Op dit voorstel antwoordde hij slechts koeltjes, zeggende, dat, indien wij vermeenden eenige
reclames te hebben, wij dezelve aan den Heer Commissaris-Generaal dienden voor te dragen. Wij besloten derhalve, ons per missive aan gemelden Overheidspersoon te wenden; welke brief des anderen daags door den Heer ozy, (aan wiens huis van negotie, door den Heer van den bosch, in Zeeland, de belangen van den Heer de perponcher en mij waren aanbevolen) die ons nu en dan met een bezoek vereerde, aan den Commissaris-Generaal in

{==33==} {>>pagina-aanduiding<<}
eigen' persoon overhandigd werd. Van luttel goed gevolg was echter deze poging, daar de Heer ozy ons des Zondags avonds kwam berigten, dat ons voorstel was van de hand gewezen, en het besluit der Policie niet te veranderen was.
Zoo werd dan op Maandag, den 13den December, de togt naar Parijs door ons met al de overige gevangenen, onder het geleide van eenen Wachtmeester en acht Gendarmes, aangevangen, en, zonder dat ons op denzelven iets van aanbelang bejegende, de volgende dagen, over Mons, Valenciennes, Cambray, Roye en Saint-Lis voortgezet.

(Het vervolg en slot hierna.)


De schipbreuk van het fregat: De Medusa.

(Volgens het Verhaal der Medeschipbreukelingen corréard en savigny.)
De Fransche bezittingen aan de westkust van Afrika, bij de vredesverdragen van de jaren 1814 en 1815, door de Engelschen, die in 1808 dezelve veroverd hadden, zijnde teruggegeven, werden in Junij 1816 door het Gouvernement vier schepen, met 395 man, uitgerust, om dezelve over te nemen; zijnde het Fregat de Medusa, geboord voor 44, doch voerende slechts 14 stukken, met 240 man, onder bevel van Kapitein de chaumareys; de Korvet de Echo, onder den Kapitein cornet de venancourt; de Fluit de Loire en de Brik de Argus, onder de Luitenants giquel-destouches en de parnajon. Men zeilde den 17den af, en 10 dagen daarna bevond men zich voor het eiland Madera, na vele tegenwinden en hooge zeeën te hebben doorgestaan, welke de Loire en de Argus genoodzaakt hadden, zich van deze vloot te verwijderen. Na eenigen ingenomenen voorraad op het eiland St. Croix, had men, met den zonne-keerkring, op 1 Julij, Kaap Bajados in het gezigt. Thans bevond men zich in de golf St. Cyprien, welker bodem met onkenbare rotsen doorzaaid is. Ondanks de ontvangene waarschuwingen van den Minister van het Zeewezen, om zich op de kaarten van deze wateren niet te vertrouwen, was men ligtgeloovig genoeg, om de herkenning van Kaap Blanc als zeker in het journaal aan te teekenen, ofschoon men zich, na

{==34==} {>>pagina-aanduiding<<}
veler berekening, nog wel tien mijlen afstands van dezelve bevond. De Echo gaf, door hare brandende zwavellonten en lantaarnen, reeds de noodzakelijkheid te kennen van onderhandeling, op grond van aanwezig gevaar. Dan, men beantwoordde deze seinen niet, en de Kapitein der Korvet nam, bij deze achteloosheid, tot eigene veiligheid, een' anderen koers, die naderhand gebleken is, zeer juist gerigt te zijn geweest.
Het was nu de 2de dag van Julij. Ofschoon de Officier van de wacht zeer ernstig waarschuwde voor het gevaar wegens de nabijheid eener zandbank, en het dieplood, van tijd tot tijd gebruikt, dadelijke ondiepte teekende, was men echter niet bedacht om zeil te minderen; en de verzekering op zeker oogenblik, dat men nog 80 vademen water vond, boezemde eene valsche gerustheid in. De kleur van het water echter veranderde, en men zag met het bloote oog de golven reeds met zand gemengd. Eene nieuwe peiling gaf 18, en kort daarna slechts 6 vademen water te kennen. Men streek de zeilen, en dacht alzoo het gevaar al loevende te ontkomen. Dan, weldra ontving het achtereinde der Medusa eenen geweldigen stoot, kort daarna nog door twee anderen gevolgd, en men geraakte vast op eene bank, alwaar het dieplood niet meer dan 5 meters 60 centimeters water kenmerkte. Het was 3¼ uur in den namiddag. Nu eerst werd het gevaar ontwijfelbaar. De wanhoop werd algemeen, en verwijtingen, vooral tegen den Bevelhebber, namen de plaats in van hetgeen nog oogenblikkelijk ter beveiliging had kunnen geschieden.
Men borg intusschen de zeilen, kapte de masten, en hoopte op rijzing van het schip, te midden eener holle zee. Niets echter baatte. De nacht brak aan, en men moest uitrusten van vermoeijing. Bij den volgenden dageraad hervattede men de vorige taak. Men nam de raas weg, en zocht door den kaapstand te wenden op een anker, hetwelk den vorigen avond laat op een' afstand van 120 vademen aan den achtersteven was uitgeworpen; doch ook dit anker bezweek, en niet dan met de grootste moeite werd nu een der kraanbalken, op eenen korten afstand, bij diepte van ruim 5 meters, uitgezet, doch ook al mede zonder eenige vrucht, en men vond zich dus genoodzaakt, om het schip van alle hout te ontlasten, uitgezonderd een paar raas, die, in geval van omslaan, tot stut en berging zouden dienen. Nog een tweede werpänker, in denzelfden nacht geworpen, deed even weinig dienst,

{==35==} {>>pagina-aanduiding<<}
door den harden wind, de holle zee en het gedurig stooten: eene enkele poging op den 4den scheen gelukkiger, daar het schip al wendende scheen te rijzen; doch de onophoudelijke arbeid van pompen en ontladen had de krachten dermate uitgeput, dat men zich buiten staat bevond, om zich deze, welligt beslissende, gelegenheid tot behoud ten nutte te maken.
Bij het toenemende gevaar, waarbij nu eens de vrees voor het omslaan van het schip, dan weder de gedurig hernieuwde muiterij tegen den Bevelhebber de beste pogingen verhinderden, verscheen het oogenblik van beslissing, waarop men besloot, het vaartuig te verlaten. In aller ijl werd er uit het voorhanden zijnde hout een vlot vervaardigd, geschikt om ruim 100 man te bergen; terwijl de overige personen in de sloepen zouden worden opgenomen. De volkomene ontscheping geschiedde op den 5den Julij. De groote scheepssloep van 14 riemen kreeg den Bevelhebber, den Gouverneur met zijn gezin en gevolg, ten getale van 35 personen, met eenige kisten; de tweede groote sloep van 14 riemen 42; die van den Kommandant van 12 riemen 28 matrozen; de vierde, ofschoon in slechten staat en zonder riemen, 88 man van het scheepsvolk; de vijfde van 8 riemen 25 passagiers; de zesde en kleinste 15 passagiers, waaronder eenige vrouwen en kinderen; terwijl het vlot 129 Officieren en soldaten, en 29 bootsgezellen bevattede. Sommigen echter weigerden het schip te verlaten, wier getal naderhand bevonden werd 17 man te hebben bedragen. Het vlot had de lengte van ruim 20 en de breedte van bijkans 7 meters, en scheen wel 200 man te kunnen bevatten; doch men bevond weldra, dat het, ondanks de hechte zamenvoeging der veelvuldige houten en balken, zeer zwak was en zonder mast of zeil. Men wierp wel bij het vertrek een' brok van het groote zeil; doch, bij gebrek van touwwerk, was het zonder nut. Eenige vaten meel, zes vaten met wijn en twee kleine vaten met water waren de voorraad van levensmiddelen. De eerste, echter, werden dra in zee geworpen, omdat zij, daar het vaartuig, al spoedig door de manschap overladen, onder water geraakte, door de golven heen en weder slingerden, en de manschap alzoo gevaarlijk kwetsten. Nog 25 pond beschuit werden in een' zak van boord toegeworpen; doch, in zee

{==36==} {>>pagina-aanduiding<<}
vallende, maakten zij slechts één deeg, waarvan men zich echter tot spijs bediende.
Op deze wijze dan alles tot den aftogt gereed zijnde, koos men de ruime zee. De afspraak was, dat de gezamenlijke sloepen het vlot op het sleeptouw zouden nemen, gelijk dan ook bij een algemeen bevel geschiedde. Ook schenen de sloepen, reeds vóór zonne-ondergang de kust herkennende, hiertoe genoegzaam in staat te zullen zijn. Dan, door welk toeval wist men niet, reeds op den volgenden morgen, na eenen jammerlijken nacht, bleek het, dat slechts ééne sloep was bijgebleven, en ook deze, buiten staat zijnde den voortgang van het vlot alleen te bewerken, zettede weldra alle zeilen bij, en volgde de andere sloepen. Welligt, daar men slechts weinige mijlen van de kust verwijderd scheen, en wind en stroom niet ongunstig waren, zoude de tijd van 36 uren genoegzaam geweest zijn, om aan land te boegseren; doch het lot wilde zulks anders. In plaatse van eenig gunstig uitzigt, waarmede men zich gevleid had, rees nu terstond de wanhoop, daar men zich geheel verlaten moest achten. Van boord gegaan zijnde, zonder vooraf behoorlijk gespijsd te hebben, begon nu de honger te dringen. Reeds bij de eerste schaffing was het beschuitdeeg geheel verslonden. Wijn en water werden op rantsoen gesteld. Met nieuwe krachten voorzien, ging men aan het werk, om uit het vlot eenen mast zamen te stellen, waaraan men het zeil zoude bezigen; het bleek echter spoedig, dat men van dit met moeite vervaardigd zamenstel geen ander gebruik, dan voor den wind konde maken, en wel in zulk eene rigting, als men gissen moest, dat naar de landzijde gunstig ware; want, hoezeer men zich, bij den overgang op het vlot, gemeend had van kompas, kaarten en anker te hebben voorzien, werd men zeer spoedig van het tegendeel overtuigd, en men bleef alzoo geheelenal aan wind en stroom en aan het lot der golven overgelaten. Allerverschrikkelijkst was de daarop volgende nacht, daar de wind zich bijkans tot storm verhief, de holle zee de woedende golven over het gansche ongedekte vlot henenjoeg,
en men bijkans geenen anderen steun had dan aan de stevig vastgemaakte trekijzers. Bij den rijzenden dageraad vond men reeds 20 man vermist, die hun graf in de golven hadden gevonden. De zwavellonten, waarvan men nog eenige had medegenomen, dienden zoo wel tot sein als tot verlichting. Zij

{==37==} {>>pagina-aanduiding<<}
waren aan den mast vastgemaakt en met pistool en kruid aangestoken, doch deden geenerlei nut.
Zoo brak nu een nieuwe morgen aan, belovende eenen schoonen dag; maar al wederom met vruchtelooze hoop, daar men geheel geene sloep bespeurde. Zoo volgde de eene dag en nacht den anderen op, totdat men eindelijk, bij een hand over hand toenemend gebrek van levensmiddelen, niets anders dan den dood te gemoet zag. De verregaande wanhoop sloeg ook nu over tot wraak omtrent de zoodanigen, die als medewerkende oorzaken van deze schipbreuk, of ook van diefstal der nog weinig overschietende levensbehoeften, beschuldigd werden; terwijl, gedurende dezen helschen strijd, twee vaten met wijn en de twee vaten met water in zee waren gedreven, ofschoon men één der laatste, hoezeer reeds met zeewater vermengd, had opgevischt. De vierde morgen vertoonde een aantal lijken op het vlot, die of aan hunne verkregene wonden, of wel uit gebrek en wanhoop gestorven waren; terwijl reeds 65 anderen vermist werden. Eindelijk kwam de wanhoop ten hoogsten top, daar alle voorraad verslonden was. Eene zamenzwering van sommigen, die zich het geringe overschot hadden toegeëigend, doelde op het vermoorden van al de andere vlotelingen; en ook deze, ofschoon in hare hevigheid gestuit, kostte aan velen wederom het leven, te meer, daar de oproerigen zich meester zochten te maken van de 1500 franks, welke men onder hen verdeeld had. Het getal der vlotelingen was nu reeds tot op 15 verminderd, die zich nog een' enkelen keer vergastten op de watervogels, welke zich onder het vlot tusschen de balken verwarden. Op een' ander' tijd boezemde het gezigt eener groote menigte van witte vlinders de hope in op de nabijheid der kust; doch ook deze werd al wederom te leur gesteld, en de brandende dorst, bij de schrikkelijke zonnehitte van den dag, voerde reeds tot het uiterste, om de pis, in blikken vaatjes koud geworden, tot den gewonen drank te bezigen. Eenige droppels tandwater, in een paar kleine fleschjes bewaard, dienden voor eenige oogenblikken tot matiging der hitte, gelijk ook eenige
tinnen huisgeraden tot dezelfde verkoeling in den mond gehouden werden.
Het was nu de tiende dag, dien men tusschen verlangen en wanhoop te vergeefs had doorgebragt. Bij den aanko-
{==38==} {>>pagina-aanduiding<<}
menden middag leide men zich, diep afgemat, en in de hope om in den slaap eenen zachten dood te vinden, achter eenige planken neder, waarvan men eene soort van verdek, onder eene soort van tent van het zeil, gemaakt had. Een paar uren daarna kruipt een kanonnier daaruit, met oogmerk om zijn water te maken. Naauwelijks steekt hij het hoofd buiten, of hij ontdekt een schip, en schreeuwt: ‘Wij zijn behouden! De Brik nadert!’ Allen vliegen op, verheugen zich in dit gezigt. De vreugde is niet te beschrijven. Men omhelst elkander en zwaait met de zakdoeken, en een half uur daarna nadert de sloep, om de 15 uitgeteerde schipbreukelingen over te nemen. Het was de Brik de Argus, welke reeds te Senegal gekomen en van daar afgezonden was, om de schipbreukelingen op te zoeken. Reeds den volgenden dag, den 19den, bereikte men het eiland St. Louis. De naauwkeurigste zorg en oppassing dienden tot behoud der ongelukkigen. Van de 150 kwamen er slechts 15 aan land; doch van dezen stierven er nog 5 aan de gevolgen der uitputtende vermoeijingen.
De overige schepen hadden hunne reis met goeden uitslag achtervolgd. Ook de sloepen hadden hunne manschap aan land gezet, doch niet altijd even gelukkig. Twee derzelve hadden de kust bereikt, op 42 mijlen van St. Louis, werwaarts de ongelukkigen, door de akeligste woestenij en onder het lijden van brandenden dorst, nu en dan door de Mooren mishandeld, te voet henentrokken. Van daar werd insgelijks een vaartuig afgezonden, om de Medusa op te zoeken, en daaruit, zoo mogelijk, eene som van 100,000 franks te ligten, voor de Kolonie bestemd, gelijk mede den nog overgeblevenen voorraad van levensbehoeften, waaraan men in de Fransche bezittingen gebrek had. Deze poging, tweemaal te vergeefs beproefd zijnde, gelukte eindelijk voor den derden keer, op den 52sten dag, nadat dit Fregat was verlaten geworden. In plaatse van de 17 achtergelatenen te ontmoeten, vond men er slechts 3, die op het punt waren van den geest te geven; 12 anderen hadden zich insgelijks gewaagd op een door hen gebouwd vlot; doch, daar een soortgelijk wrak aan de Afrikaansche kust gezien was, moet men vermoeden, dat deze ongelukkigen door zechaaijen verslonden zijn geworden. Van de overige 5 had het één gewaagd, op een stuk hout naar land te drijven; doch was, op 60 vademen

{==39==} {>>pagina-aanduiding<<}
lengte van het Fregat, door de golven overstroomd; nog een ander was, op het gezigt van het vaartuig, dat men ter redding toegezonden waande, waarschijnlijk van overgroote blijdschap, bezweken. De overige 3, aan boord gevonden, herstelden echter van hunne verregaande zwakheid, en kwamen behouden te Senegal.
Hoezeer nu de meeste schipbreukelingen te St. Louis vereenigd waren, met uitzigt om hun jammerlot geëindigd te zien, duurde echter hetzelve nog aanhoudend voort; daar zij, naar eene naburige legerplaats, te midden der Negers, gezonden, alwaar zij aan al de landziekten, vooral in den regentijd, werden onderworpen, naauwelijks genoegzaam voedsel ontvingen voor hun bestaan, en zij zelve meestal buiten staat waren, om eenig voedend wild tot herstel te bekomen. Meer dan twee derden stierven aan rotkoortsen, en de overigen sleepten in wanhoop het overschot hunnes levens voort, totdat eene bezending naar Parijs, met den overgang der bezittingen aan Frankrijk, welke, bij gebrek der verongelukte papieren, niet had kunnen geschieden, een einde maakte aan deze opeenstapeling van elkander gestadig opvolgende rampen, waarvan in de geschiedenis der schipbreuken slechts weinige gelijksoortige voorbeelden gevonden worden.


Fleurette.


Eene ware Anecdote.

De Prins van Béarn, naderhand hendrik IV, aangebeden Koning van Frankrijk, was nog geen vijftien jaren oud, toen karel IX te Nerac kwam, om aan het Hof van Navarre een bezoek af te leggen. De veertien dagen, die hij hier vertoefde, werden door feesten en spelen verheerlijkt, wier schoonste sieraad de jonge hendrik was.
Karel IX vond veel vermaak in het boogschieten. Er werd zoodanig feest voor hem met groote pracht aangerigt, en wie de hovelingen kent, zal ligt raden, dat ieder zich zorgvuldig wachtte, meer bekwaamheid te toonen dan de Monarch; zelfs de Hertog van guise, de bekwaamste boogschutter van zijn' tijd, schoot op dezen dag met eene welberekende ongeschiktheid. Thans trad hendrik te voor-
{==40==} {>>pagina-aanduiding<<}
schijn, en trof met zijn' pijl bij den eersten schoot den oranjeäppel, die als doelwit opgestoken was. Volgens de regelen des spels had hij nu den eersten schoot, en juist maakte hij zich daartoe gereed, toen karel zich met hevigheid en spijt daartegen verzette. Hendrik trad eenige schreden achteruit, spande zijnen boog, en mikte op de borst van zijn' tegenstrever. Deze sprong echter schielijk achter den zwaarlijvigsten zijner hovelingen, en beval, den gevaarlijken neef dadelijk van zijn' persoon te verwijderen.
De zoen werd ondertusschen spoedig getroffen, en hetzelfde spel den anderen dag herhaald. Karel liet zich echter verontschuldigen, en verscheen niet. Ditmaal trof de Hertog van guise den oranjeäppel, en spleet hem in tweeën. Er was dadelijk geen andere bij de hand. Toen zag de jonge Prins aan den boezem van een schoon meisje, dat onder de aanschouwers stond, eene frisch bloeijende roos. Schielijk ontrukte hij haar het blozende, hoogst beminnelijke kind, en stak haar als doel op. De Hertog schoot het eerst, en miste; doch hendrik, die op hem volgde, schoot zijn' pijl midden in de roos, en overhandigde haar nu aan het schoone meisje, hetwelk in eene bevallige verlegenheid het zonderlinge geschenk ontving, zonder den pijl uit de roos te halen, die haar als 't ware tot stengel diende.
Thans ging de verlegenheid van het lieve meisje ook tot den jongeling over, en de zielvolle blikken, die zij heimelijk wisselden, waren de eerste teekenen des nieuwen levens, hetwelk in hunne harten ontwaakt was.
Te schoon was de lieve verschijning den vurigen hendrik geweest, om haar onnagespoord te laten verdwijnen. Hij ondervroeg de omstanders naar het lieve kind, en hoorde, dat zij fleurette heette, de dochter van den slothovenier was, en in het paveljoen woonde, dat zich aan den uitersten vleugel der stalgebouwen bevond (*). Reeds den anderen morgen werd het hovenieren voor hendrik een hartstogtelijk vermaak. Hij koos eenige bedden in de nabijheid der bron, in het enkel voor de slotbewoners omheinde gedeelte des tuins, werwaarts hij wist, dat fleurette

{==41==} {>>pagina-aanduiding<<}
dagelijks eenige malen ging. Hij zette op dit fraaije plekje een prieel, plantte, zaaide, begoot en arbeidde met des te meer ijver, daar fleurette's vader hem ondersteunde, en hij dus wel twintigmalen daags gelegenheid vond, om haar onder velerlei voorwendsels te zien.
Zoo was er eene maand verloopen. Hendrik en fleurette beminden elkander met de gansche kracht der eerste, innigste liefde, zonder zelfs regt te weten, wat met hen gebeurd was. Op een' tooverachtig schoonen avond vernamen zij het aan de bron. Het was reeds eenigzins laat, toen fleurette zich derwaarts op weg begaf. De lucht was zoo helder, zoo wonder liefelijk rood door de laatste stralen der ondergaande zon; de watersprong ruischte plegtig door de stilte; de nachtegaal sloeg in het geurige bosch; de maan wierp haren zilverglans door de stammen der in den koelen avondwind ruischende amandelboomen; kortom, het was een van die als 't ware feestelijke avonden, dat de Natuur de wellust zelf is. En wat gebeurde er in het prieel tusschen den schoonen vijftienjarigen Prins en het kleine veertienjarige landmeisje? Men kan het ligter raden dan beschrijven. Alles, wat wij weten, is, dat de kleine tooveres op den terugweg aan den arm van den Prins van Béarn hing, en deze hare waterkruik, naar 's lands gebruik, op het hoofd droeg. Aan den ingang van het park scheidden zij van elkander. Hij keerde verrukt naar het slot, zij weenende naar hare nederige woning terug.
Fleurette's vader bemerkte niet, dat zijne dochter van dezen dag af later dan anders naar de bron ging; maar de opvoeder van den jongen Prins, de edele lagaucherie, nam zijnen Koninklijken kweekeling te naauw in acht, om niet op te merken, dat hij dagelijks in den laten avond zich onder allerlei voorwendsels verwijderde, en, het weder mogt zoo schoon zijn als het wilde, steeds met een' natten hoed terugkwam. Deze ontdekking maakte den schranderen Mentor op de avondwandelingen zijns kweekelings opmerkzaam; hij volgde hem eens van verre, kwam bijna zoo spoedig als hij bij de bron aan, zonder door hem bemerkt te worden, en was slechts gekomen, om zich te overtuigen, dat hij te laat gekomen was. Gelijk de wijze fenelon, hield ook hij eene spoedige vlugt voor het krachtdadigste middel tegen de liefde. Zonder omwegen kondigde hij den jongen

{==42==} {>>pagina-aanduiding<<}
Prins aan, dat zij den anderen morgen naar Pau terugkeeren, en van daar zich naar de Bayonsche zamenkomst (*) zouden begeven.
Zucht naar roem, welke reeds magtig in des jongelings borst ontwaakte, en misschien ook de neiging tot onbestendigheid, die later hendrik zoo zeer heeft onderscheiden, temperden het smartelijke, dat in het besluit zijns Mentors voor hem liggen moest. Hij zelf zag de noodwendigheid dezer scheiding in, en haastte zich, om fleurette daartoe voor te bereiden. O! wie schildert de vertwijfeling van het liefdevolle meisje? Haar hart voorzeide haar dadelijk alle droevige gebeurtenissen, die deze scheiding voor haar zou na zich slepen. ‘Gij verlaat mij, hendrik!’ sprak zij, met eene zachte, bevende stem, door tranen bijkans verstikt, ‘gij verlaat mij, gij zult mij vergeten, en mij zal niets meer overblijven dan te sterven!’ Hendrik zocht haar te troosten, en legde, door drift vervoerd, den eed van eeuwige trouw in hare sidderende hand af; zij alleen zou hem van dezen heiligen eed kunnen ontslaan. ‘Gij ziet hier deze bron,’ sprak zij vervolgens, toen reeds de klok op het slot den Prins derwaarts riep, en spoedige scheiding vorderde, ‘afwezig, of tegenwoordig, altoos zal men mij hier vinden, - altoos hier!’ voegde zij met eene uitdrukking in deze weinige woorden er bij, die in hendrik's geheugen steeds tegenwoordig bleef.
De anderhalf jaren, die tot zijne wederkomst op het slot te Agen verliepen, hadden vooruitzigten en een' dorst naar roem in zijne ziel verwekt, die met de onschuld der eerste liefde niet wel te vereenigen waren; ook hadden de hofdames van catharina de medicis de zorg op zich genomen, om het beeld der arme kleine fleurette uit zijn hart te verdringen. Deze was over de met den Prins gebeurde verandering meer bedroefd dan verwonderd; haar verstand had haar dit reeds lang vooruit gezegd. Zij kampte niet tegen een ongeluk, dat zij voorzien had, en, door schaamte en hopelooze min verteerd, was zij slechts bedacht om hem te ontwijken.
Zij had den Prins dikwijls in de boschjes van den slottuin

{==43==} {>>pagina-aanduiding<<}
met eene Freule d'ayelle zien wandelen, en het vurig verlangen niet kunnen onderdrukken, hem nog eenmaal te ontmoeten. Smart en bleekheid hadden fleurette's gelaat nog meer bekoorlijkheid gegeven. De voormalige teederheid ontwaakte met nieuwe kracht in zijn hart. Den anderen morgen bezocht hij haar, trof haar alleen, en bad haar, met al den aandrang der teederste welsprekendheid, hem bij de bron te zien. ‘Te acht ure zal ik er zijn,’ sprak het lieve meisje, zonder hare oogen van den arbeid op te slaan. Hendrik verwijderde zich. Met het ongeduld der eerste liefde, die fleurette's aanblik weder in hem had opgewekt, wachtte hij den avond af. Deze verscheen. Door eene kleine deur sloop hij uit het slot, en ijlde langs omwegen naar de bron, uit vrees van een bespiedend oog te ontmoeten. Fleurette was er niet. Hij wachtte eenige minuten; zij verscheen niet. Bij het geringste ruischen der bladeren sloeg zijn hart met onstuimige slagen. Besluiteloos gaat hij rond om de bron: hij ziet een stafje op de plaats gestoken, waar hij voormaals met fleurette zoo vertrouwd, zoo zalig gezeten had: het was zijn pijl: hij herkende hem op het eerste gezigt; de verwelkte roos zat er nog aan. Aan de punt hing een papier; hij scheurde het los, en beproefde het te lezen. Vergeefs; het was reeds te donker geworden. Met een kloppend hart, onrustig, in bange verwarring, spoedde hij zich naar het slot, opent het papier, en leest: ‘Ik zeide u, dat gij mij aan de bron zoudt vinden; misschien zijt gij mij voorbij gegaan zonder mij te bemerken. Keer terug, en zoek beter. Gij bemint mij niet meer. Het moest zoo zijn. God vergeve het mij!’
Rillende ried hendrik den vreesselijken zin dezer woorden. Het slot weêrgalmde van zijn gejammer. Alles schoot toe. Bedienden met fakkels volgden hem naar den tuin.... Doch, waartoe het akelige geheel te schilderen? Het lijk van het meisje werd uit het bekken der fontein gehaald, en tusschen twee boomen, die men nog ziet, op het gras gelegd. Het is onmogelijk, hendrik's berouw en smart te schilderen; lang knaagden zij aan zijn hart.
Fleurette was de éénige van hendrik's maitressen, die hem belangeloos en opregt bemind heeft, de éénige, die hem getrouw bleef; maar - zij was nooit aan het hof voorgesteld geworden, had nooit achter den stoel der Koningin

{==44==} {>>pagina-aanduiding<<}
gestaan, intrigeerde niet met de Ministers en den Biechtvader, en gaf Frankrijk noch Bastaarden noch wettige Prinsen: daarom maakt ook de Geschiedenis geene melding van haar.


Over den schoonheidskijker, (Kaleidoskoop.)

Het raadselachtige in den Kaleidoskoop (zamengesteld uit de Grieksche woorden καλος schoon, ειδος gestalte en σκοπεω beschouwen) lost zich gemakkelijk op door eene overoude waarneming der straalbreking, dat twee vlakke spiegels, onder eenen hoek aan elkander gelegd, een en hetzelfde voorwerp meermalen vertoonen, en dat het aantal afbeeldingen door beide spiegels alleenlijk afhangt van de grootte van den hoek, onder welken zij tegen elkander gesteld worden.
Die van den Advocaat brewster te Edinburg, die, na verkregen patent, daarmede reeds meer dan 1½ tonnen gouds zoude gewonnen hebben, is de eenvoudigste, als bestaande uit twee vlakke vierhoekige spiegelreepen, die in eene buis van eene evenredige lengte onder eenen hoek verbonden zijn, welke zich in vier regte hoeken naar zeker genomen getal, b.v. onder 36o, verdeelt, en die tevens tegenover eenen witten grond staan, welke de gedaante eener cilindervlakte heeft, om de kanten van beide spiegels als as beschreven. De spiegels zijn niet gefoelied, maar zwart gelakt, om alle lichtstralen op te vangen, zonder die terug te kaatsen. De aangenaamste werking is die, wanneer de spiegels eene helling van 18o, 20o, of 22½o bezitten. Ieder lichtpunt van het beeld vertoont zich rondom elk hoekpunt 2, 4, 6 of 12 maal, naar gelange der meerdere spiegels, hetzij men den drie-, vier- of veel-hoekigen vorm verkiest. De voorzijde der spiegels is altijd mat geslepen. De rigting tegen het oogglas is eene hellende vlakte. In plaatse van het mat geslepene, bezigt men ook wel een dubbel bol linzenvormig glas, waardoor de voorwerpen al meer en meer terugkaatsen.
Door het talloos aantal van verschillende beelden kan deze kijker voor alle kunstenaars van ongemeenen dienst zijn ter voorstellinge van vormen en kleuren. Zoo heeft men in eenen kijker van chevalier, te Parijs, de volkomene beeldtenis des Konings, door leliën omgeven; doch de meeste Fransche spiegels staan tot elkander onder den hoek van 60o.

{==45==} {>>pagina-aanduiding<<}
De waarde hangt af van de kostbaarheid der voorwerpen, welke men bezigt, zoo als van edelgesteenten, paarlen, enz. Te Parijs heeft bijkans ieder gezin zoodanigen kijker, dien men Transfigurateur noemt. Op de Boulevards vertoont men ze van de grootte van een' vierponder. Van Marseille is er een van 20,000 francs waarde naar den Grooten Heer gezonden. Wanneer men in zoodanigen kijker 20 stukjes glas legt, en in elke minuut 10 veranderingen kan voortbrengen, dan heeft men berekend, dat er 462,880,899,570 jaren en 360 dagen zouden vereischt worden, om alle mogelijke veranderingen te bewerken.







Het slot te Muiden.


Muider Slot! welks grijze wallen 
De oude Vechtstroom vrolijk groet, 
Daar hij zijne breede golven 
Naar de Zuider baren spoedt; 
'k Zing van d' onverdoofbren luister, 
Die uw torens heeft omglansd, - 
Niet, wijl Floris hoog bevelen 
U met bolwerk heeft omschanst; 
Neen, in de eigen hechte muren 
Werd zijn Graaflijk regt vertreên, 
En voor hermelijn en purper 
Knelden kluisters om zijn leên. 
'k Zing van beter, kalmer dagen, 
Toen de kunst van Griekenland 
Holland in de rij der volken 
Hief tot d' eersten gloriestand; 
Toen Natuur, in reine weelde, 
Grooten Hooft te voorschijn riep, 
Die, tot Muidens Drost verheven, 
U in Helikon herschiep. 
Hooft, de voedsterzoon der kunsten, 
Edler nog door geest dan bloed, 
Schonk uw doodsche zalen leven, 
Door zijn' dichterlijken gloed. 
Dáár, aan 't stadsgewoel ontweken, 
Zingt hij van 't geluk der min, 

{==46==} {>>pagina-aanduiding<<}

En zij sluipt, trots gracht en wallen, 
's Jongen Drossaards boezem in. 
Nu, terwijl een schoone gade 
Rozen op zijn paden spreidt, 
Wordt het grijze Slot een tempel, 
Liefde en vriendschap toegewijd. 
'k Zie daar om den Drost vergadren 
De eerste geesten van dit land, 
En de trits bevalligheden 
Biedt elkander daar de hand. 
Hier schept Vondel godenzangen; 
Huigens stemt de gouden lier; 
Baerle's dichtgloed raakt aan 't branden, 
Aangestookt door 't minnevier; 
Tesselschade, de eer der schoonen, 
Nimmer naar waardij geacht, 
Gloeijend voor het schoon der kunsten, 
Koud voor Baerle's liefdeklagt, 
Toovert daar met Iris verwen 
En verheft elks hart van de aard, 
't Zij zij dicht, of hare toonen 
Aan Duarte's klanken paart. 
Hier is de oefenschool der kunsten. 
De eigen gloed, die dáár ontbrandt, 
Schiet door digten drang van nevlen, 
En verlicht heel Nederland. 
Godenvreugde heerscht te Muiden; 
Aan het koutend vriendenmaal 
Tintlen Iacchus rijkste gaven 
Heller in de feestbokaal. 
Ach! waar zijn die schoone dagen? 
Dichters! viert dien gulden tijd: 
Nimmer was uw gouden citer 
Schooner tafereel gewijd. 
Volgers van een' Hooft en Vondel! 
Zegt, wie met uw zangen spot: 
't Licht van Neêrlands taal en dichtkunst 
Schitterde eerst op 't Muider Slot! 


's Gravenhage, Oct. 1818.
A.B.



{==47==} {>>pagina-aanduiding<<}

Carion de Nisas.

De Burggraaf carion de nisas, Lid van het Tribunaat in Frankrijk, een man niet zonder bekwaamheden en verdiensten, door eenige vleijerijen de gunst van napoleon verworven hebbende, werd door eene onbepaalde eerzucht gedreven, ten einde steeds meer te bekomen en al hooger te stijgen. Daartoe reeds onderscheidene middelen gebezigd hebbende, besloot hij zich op zijne afkomst te beroepen, wel wetende, hoe zeer napoleon zelf verslaafd was aan het vooroordeel van geboorte. Te dien einde gaf hij een geschrift
uit, waarin hij bewees, dat hij gesproten was uit het Koninklijke Huis van Arragon. Hoezeer sommigen van meening waren, dat het bewijs zelf niet kon worden tegengesproken, oordeelde men toch algemeen, dat de openlijke bekendmaking van die luisterrijke afkomst, in dien tijd en met zulk een oogmerk, ten uiterste ongepast was. Dit gedrag van den Burggraaf gaf dan ook aanleiding tot eene menigte van epigrammen, van welke wij het volgende mededeelen:

Puissans monarques de la terre, 
Voyez le tribun carion, 
Qui descend des rois d'Arragon; 
Apprenez comme on dégénère. 


Hetwelk men aldus kan overbrengen:

Ziet hier den Burggraaf carion; 
Een telgje, dat zijn' oorsprong nam 
Uit d'ouden adellijken stam 
Der Koningen van Arragon: 
Monarchen! leert uit dezen man, 
Hoe zeer men niet ontaarden kan! 




Middel tegen zamenzweringen.

Zeker vreemdeling kwam bij den tiran dionysius, in tegenwoordigheid van het gansche Hof, met het voorstel, om hem in het geheim een onbedriegelijk middel te leeren, om al diegenen terstond te ontdekken, die eene zamenzwering

{==48==} {>>pagina-aanduiding<<}
tegen hem wilden maken. Dionysius nam hem ter zijde, en drong op de mededeeling van dit middel. ‘Geef mij, mijn Vorst! (dus beet hem de vreemdeling in het oor) in tegenwoordigheid van allen, een talent (een stuk zilver van omtrent 2000 gulden), en men zal gelooven, dat ik u het ware middel heb medegedeeld. En gij kunt u stellig daarop verlaten, dat niemand ooit iets tegen u zal durven ondernemen.’ - Dionysius vond dit middel zoo juist berekend, dat hij terstond aan het verlangen des vreemdelings voldeed.


Spaansche trots.

Fernando cortez, de vermaarde veroveraar van Mexico, kwam naar Spanje terug, om het bezit zijner goederen tegen eenige beambten des Raads van Indië te verdedigen. Om zich gehoor te verschaffen, drong hij zich door eenen grooten hoop der omstaanden henen. De Koning, zulks ziende, riep hem toe: ‘Wie zijt gij?’ Trotsch antwoordde cortez: ‘Ik ben een man, die u meer provinciën veroverd heb, dan uwe voorouders u steden hebben nagelaten.’


Snedige repliek.

De President goussaut had zich op zijne wijze zoo grooten roem verworven, dat zijn naam gebruikt werd, om elke soort van linkschheid of onnoozelheid uit te drukken. Op zekeren avond was er groot gezelschap bij hem. Twee heeren speelden piket. Een van hen had de kaart vergeven. Zonder te bedenken, waar hij was, riep hij uit: ‘Op mijne eer, ik ben een regte goussaut!’ - De President, die dit hoorde en het toch wat te erg vond, voegde hem gramstorig toe: ‘Een uilskuiken zijt gij.’ - ‘Zoo noemde ik immers daar even mij zelven,’ antwoordde de speler.


Dwingelandij.


Wel perst de zweepslag, fel en straf, 
Aan 't paard het zweet uit in den draf, 
Maar nooit der koe haar zuivel af. 








{==49==} {>>pagina-aanduiding<<}

Mengelwerk.

Verdediging der geneeskunst, als leere der natuur.

(Vervolg en slot van bl. 12.)
II. Eene tweede beschuldiging, die men gewoon is tegen de Geneeskunst aan te voeren, betreft hare onbestendigheid en veranderlijkheid. En wie uwer is er, niet geheel onbekend met de lotgevallen dezer kunst, die niet ten volle de kracht dier beschuldiging gevoelt? Heeft niet die slaafsche, wankelende kunst elke veranderde denkwijze der eeuw geëerbiedigd, elk heerschend gevoelen hulde bewezen? Zag men haar niet beurtelings elke wijsbegeerte volgen, van deze hare stellingen, ja
hare taal zelve ontleenen, totdat een nieuw stelsel eene nieuwe hervorming deed geboren worden? Had niet elk tijdvak zijne Geneeskunst, gelijk het zijne meeningen en gebruiken en zeden had? Wat behoeven wij op een verwijderd verleden terug te zien? Ook de ondervinding onzer vaderen, ook onze ondervinding, moge hier getuigen. Klonk niet in de scholen der artsen de geheimzinnige taal eener bespiegelende wijsbegeerte, waar kort te voren de populaire voordragt der nieuwere Methodisten gehoord was? - En, hoe gaarne zouden wij het ons willen verbergen, wat wij niet verbergen kunnen: ook hier was de Geschiedenis de tolk der dwalingen van ons geslacht. Maar wij vergeven ze, die dwalingen, opdat ons ook de onze eens vergeven worden: want waar is de vermetele sterveling, die beweren zal, dat hij zulk eene vergeving niet behoeft? Die beschuldiging moge dan sekten en stelsels treffen; maar wij spreken niet van stelsels of sekten; wij spreken van de leer der Natuur, en deze is even onwankelbaar, even bestendig, als haar oorsprong. Duizende stelsels ontstonden,

{==50==} {>>pagina-aanduiding<<}
werden toegejuicht en vergeten; zij alleen was onsterfelijk. Duizende sekten werden geboren, bloeiden en vergingen met de eeuw, die haar had voortgebragt; zij alleen was voor alle tijden, voor alle volken, voor alle geslachten geschapen. Zij leefde eeuwig in de harten harer ware priesteren. Van sektengeest en heerschende gevoelens hunnes leeftijds onafhankelijk, woonde de kleine schare dier priesteren, als vrije onderdanen der Natuur, te midden eener menigte slaven hunner eeuw. Bij hunne tijdgenooten miskend of vergeten, leefden zij, in stille afzondering, voor het nageslacht, en verwierven zich bij dat nageslacht eenen roem, die, aan tijd noch plaats verbonden, nimmer zal vergaan. Hoe ook door eeuwen en zeeën gescheiden, waren zij door één geloof, door ééne leer verbonden, leefden zij als één gezin van broederen, elkander onderwijzende en elkander verlichtende. Ook voor ons leefden zij; ook ons onderwijzen en leeren zij: want hunne wijsheid is eene wijsheid der ervaring, hunne lessen en voorschriften strekken zich uit tot alle geslachten; zij hebben overal en altijd, waar zij in goede aarde gezaaid zijn, de schoonste vruchten gedragen. Door het onderwijs der Ouden gevormd, in hunne school opgevoed, getuigden de grootste artsen van alle tijden eenstemmig, aan de beoefening dier Ouden het beste gedeelte hunner kunst verschuldigd te zijn, en was deze hunne vorming en opvoeding de voorbereiding tot een onsterfelijk, roemrijk leven; en ook van dezen en van hunne leermeesters kunnen nog de artsen onzer dagen eene kunstoefening leeren, hun tot lof, en ten zegen hunner lijdende tijdgenooten. Als leer der Natuur, is de Geneeskunst dezelfde bij alle volken en in alle tijden; zij is dezelfde, hetzij hippocrates, hetzij galenus, hetzij sijdenham, hetzij baglivius, hetzij boerhaave haar verkondige; want zij is
één, gelijk de Natuur één is.
Doch wanneer ik van eene onveranderlijke Geneeskunst spreke, dan spreek ik niet van eene onverander-
{==51==} {>>pagina-aanduiding<<}
lijke geneeswijze der artsen; deze toch zou even moeijelijk te bewijzen zijn, als te bewijzen, dat het menschelijk geslacht nimmer eenige verandering had ondergaan. De Geschiedenis leert ons, dat elk tijdvak zijne deugden en ondeugden gehad heeft. En zouden wij dan, die weten, met welke naauwe banden de zinnelijke mensch aan den zedelijken verknocht is, het zoo ongeloofelijk vinden, dat ook elke leeftijd der menschheid zijne gezondheid en zijne ziekten gehad hebbe? Zouden wij, bij zoo veelvuldige veranderingen van den zinnelijken mensch, ons den zedelijken wel onveranderd kunnen voorstellen? En, indien dit waar is, hetgeen de jaarboeken der Geneeskunst getuigen, en waaraan wel niemand onzer twijfelen zal; indien het verschil der gezondheid, zoo sprekend uitgedrukt in de verschillende en eigene geäardheid der heerschende ziekten van elk tijdvak, niet kan ontkend worden, - zullen wij ons dan verwonderen, dat ook elk tijdvak zijne heerschende geneeswijze gehad hebbe, en deze door de artsen, die in hetzelve hunne kunst oefenden, boven alle andere zij aangeprezen? Zoo vereischte de eenvoudige kinderleeftijd des menschdoms eene even eenvoudige geneeswijze, die voor ons vertroeteld en weelderig geslacht niet minder ongeschikt dan ontoereikend wezen zou. Immers, had de gezondheid der menschen hare leeftijden, ook de Geneeskunst had de hare; en deze moest in verschillende tijden even zeer verschillen, als de toestand van gezondheid en ziekte in elk dier tijden onderscheiden was. Hare gedaante en toepassing moge dan veranderen, haar aard en gronden blijven zeker en onveranderlijk, zoo lang de menschelijke natuur dezelfde is, zoo lang zij dezelfde wetgeving eerbiedigt.
III. Wij hebben dus getracht u te overtuigen, dat de Geneeskunst, die wij verdedigen, waar en bestendig is; doch hiermede achten wij het pleit geenszins voldongen. Wat toch zou het eener kunst baten, die zich niet door woorden, maar door daden moet aanprijzen, dat zij, schoon waar en bestendig, echter zoo ingewik-
{==52==} {>>pagina-aanduiding<<}
keld, zoo duister, zoo afgetrokken ware, dat zij naauwelijks door den grootsten geest bevat, niet dan met het uiterst gevaar toegepast, niet dan met de hoogste onzekerheid in uitkomsten ten nutte der menschen aangewend kon worden? Die Geneeskunst moet zich dan ook door hare eenvoudigheid aanprijzen, zal zij uw vertrouwen volkomen waardig zijn. Het zij mij vergund, M.H.! in de laatste plaats, ook dezen haren karaktertrek wat nader te ontwikkelen; en dat dan uw eigen oordeel beslisse, of zij met regt eenvoudig genoemd kan worden.
Wij hebben u de Natuur voorgesteld, wakende voor het welzijn des ligchaams, en dat welzijn met alle inspanning van krachten tegen de vijandelijke aanvallen van ziekten verdedigende; thans zullen wij haar u voorstellen, als zegevierende in dien strijd, en na dat zegevieren hare geledene verliezen herstellende.
Een magtige Staat, bloeijende in welvaart, rijk in zegeningen, door den vrede aangebragt, wekke onze bewondering; - het is in den kamp des oorlogs, dat hij zijne reuzenkrachten ontwikkelt; het is in dien kamp, dat ons zijne magt verbaast: en, bewonderden wij alzoo de magt der Natuur in den vreedzamen staat van gezondheid, wij verstommen bij het gezigt van haar alvermogen in den strijd. Dáár eerst, in dien strijd der overwinninge, dáár is het, dat zij hare krachten vertoont, dat zij zich aan ons als magtig kennen doet. Of kunt gij twijfelen aan dat vermogen ter zelfverdediginge, wanneer gij ziet, hoe de smart, als vriendelijke bewaakster des levens, voor den dreigenden vijand waarschuwt, of hem verraadt, waar hij ongemerkt mogt zijn binnengeslopen; wanneer gij de schadelijke stoffen door ongewone bewegingen ziet uitgeworpen; wanneer het hart zijne slagen verdubbelt, en de Natuur eene koorts verwekt, om het ingedrongen smetgif naar buiten te jagen, gelijk de weldadige stormwind de lucht zuivert van schadelijke, haar verpestende dampen; wanneer gij, in wonden, de Natuur haren heelenden bal-
{==53==} {>>pagina-aanduiding<<}
sem ziet bereiden; wanneer gij haar het afgestorvene, het onnutte ziet afwerpen, gelijk de boom zijne afgeleefde herfstbladeren afschudt? Die ooit getuige was van het lijden der Natuur, was ook getuige van hare poging tot herstelling; die moest ook erkennen, dat het de Natuur is, die de ziekten geneest. En hier vooral vertoont zich de leer, waarvan wij spreken, in hare schoone eenvoudigheid; want in dit geloof aan de krachten der Natuur ter genezing ligt het gansche geheim harer kunst opgesloten.
De Natuur geneest de ziekten. Zij geneest die niet slechts dán, als, in hevigen strijd, ons het gezigt treft harer reuzenmagt; maar ook dán, als zij hare aanvallen wijsselijk verdeelt, om hare krachten, door te sterke en onafgebrokene inspanning ligt te spoedig uitgeput, telkens te kunnen herstellen, en zich tot langeren strijd voor te bereiden. En, waar zij onvermogend is, om haar oogmerk te bereiken, dáár nog zijn hare flaauwe en vruchtelooze pogingen zoo vele blijken harer weldadige bedoeling, die, nog in de laatste worsteling zigtbaar, niet dan met den laatsten aderslag ophoudt.
De Natuur geneest de ziekten. De hoogmoedige leeraar der sekte moge zich, in dwazen waan, heer der Natuur noemen; de leerling der Natuur stelt er zijne grootste eere in, haar onderdaan te zijn. Vervuld met het beeld harer liefderijke wijsheid, tracht hij steeds haren wil te vernemen, hare wenken te volgen, hare zinkende krachten te ondersteunen, hare te hevige pogingen te beteugelen, wat haar schaden kon te verwijderen, wat haar voordeelig was aan te brengen, haar te leiden waarheen zij zelve streefde; in één woord, haar in alles te volgen, na te streven; en in dit navolgen, in dit nastreven is de eigene voortreffelijkheid der kunst gelegen; juist dit is hare schoone strekking, en het verheven doel, dat zij zich heeft voorgesteld. In elke ziekte toch ontwerpt de Natuur haar plan van genezing; zij ontwerpt dit ook dán, als haar de krachten of middelen ter volkomene uitvoering ontbreken, en

{==54==} {>>pagina-aanduiding<<}
zelfs in den meest kwijnenden staat des levens vermag de kunst niets meer, dan de gezonkene krachten op te beuren, en deze alzoo in staat te stellen, om door eigene inspanning werkzaam te zijn tot eigen herstel; en, indien ook dit onmogelijk is, indien de Natuur zelve niets meer verrigten kan, dan is ook alle kunst onvermogend, om de dreigende slooping voor te komen. Voorwaar, de geneeswijze der Natuur is de éénige bron aller ware Geneeskunst; want die kunst, zal zij zekerheid bezitten, moet eene navolging der Natuur wezen: waar dit voorbeeld haar geheel verlaat, houdt zij op kunst te zijn; daar is zij slechts een waagspel, even bedriegelijk als gevaarvol. En vraagt gij, waar de kennis dier goddelijke Geneeskunst der Natuur te zoeken zij, ik wijze u op de Natuurstudie zelve; ik wijze u op de gouden gedenkschriften harer beoefenaren, die de Natuur in hare geheimste werkingen bespied, en de voortreffelijke kunst harer navolging in lessen en voorbeeld onderwezen hebben; ik wijze u vooral op eenen hippocrates, die ons, in kinderlijke opregtheid, zijnen ganschen geest heeft opengelegd, en de gedenkteekenen zijner bekwaamheid tot navolging, maar ook zijne dwalingen ter waarschuwinge en leeringe heeft nagelaten. Verhevene eenvoudigheid! Het kinderlijk gemoed kent en gevoelt uwe waarde; de trotsche wijsgeer miskent en versmaadt u, omdat hij zich schaamt een kind te zijn. Verhevene eenvoudigheid! De kinderlijke hippocrates mogt u waarderen en beminnen; zijne onwaardige nakomelingen kenden noch bevatteden u. Hij predikte de leer der Natuur; zij verkondigden de leer der scholen. Hij sprak de taal der Natuur, de taal vol eenvoudigheid en waarheid; zij prevelden de taal der sekten, de taal vol kunst en bedrog. Hij verklaarde de Godspraken der Natuur; stelselzucht verduisterde die Godspraken, gelijk zij die des Bijbels verduisterd heeft.
Doch hoe is de menigte en verscheidenheid van geneesmiddelen met de eenvoudigheid der kunst overeen

{==55==} {>>pagina-aanduiding<<}
te brengen; geneesmiddelen, alle met weidsche eertitels hunner deugden pralende, alle met de uitbundigste lofspraken aangeprezen? Wie zal aan de eenvoudigheid eener kunst gelooven, die duizende der verschillendste hulpmiddelen behoeft? Zijn deze niet zoo vele sprekende bewijzen van het tegendeel? - Zij zouden het zijn, M.H.! indien de Geneeskunst, waarvan wij spreken, ze allen behoefde. Maar weet, dat de grootste meesters der kunst zich altijd bij enkelen der eenvoudigsten en meest beproefden bepaald hebben. Maar weet, dat de volmaking der kunst niet met het getal der geneesmiddelen, maar met de juiste kennis van derzelver gebruik is toegenomen; want nimmer heeft de rijkdom en overvloed der wapenen, maar wel de geoefendheid en moed van hen, die ze voerden, de overwinning aangebragt.
Zoo mij nu eindelijk iemand, met den Wijsgeer van Geneve, de feilbaarheid en dwalingen der artsen mogt tegenwerpen, ik zal niet dwaas genoeg zijn, de onfeilbaarheid dier artsen te beweren, evenmin als de onfeilbaarheid der wijsgeeren; want alle zijn zij en blijven zwakke en voor dwaling vatbare menschen. Maar die artsen beoefenen eene kunst, welke in haren aard niet minder eenvoudig, dan waar en bestendig is. Zij verkeeren met de Natuur, die hun telkens hunne dwalingen aanwijzen, hun telkens, zoo zij hooren willen, hare vermaningen en lessen zal mededeelen. Zij genieten den vertrouwelijken omgang der grootste Geniën aller eeuwen en volken; zij zien zich den schat van derzelver ondervinding geopend; de waarheden, die zij ontdekten, zijn ook hunne waarheden; het goede en nuttige, dat zij leerden, is ook voor hen geleerd. Zij hooren hen lessen geven vol kennis en diepe wijsheid, maar hooren hen ook, in ware grootheid der ziele, de opregte belijdenis doen hunner dwalingen; en die bekentenis is de schoonste nalatenschap van het voorgeslacht, en het behoedmiddel tevens voor de dwalingen der nakomelingen.

{==56==} {>>pagina-aanduiding<<}

Ik heb u dan de Geneeskunst als Natuurleer afgeschetst; ik heb u die leer als waar, als bestendig, als eenvoudig voorgesteld; en, mogt het mij gelukken, u van hare waarheid, bestendigheid en eenvoudigheid te overtuigen, dan voorzeker had ik haar tevens uwe achting, uw geloof, uw vertrouwen geschonken. Maar, wat spreek ik van geloof, van achting, van vertrouwen? - van liefde moest ik spreken. Of zult gij andere kunsten beminnen, die u slechts een vlugtig oogenblik des genots beloven, en haar verstooten, die voor uwe gezondheid, voor het volkomenst genot uws levens, onophoudelijk zorgt en waakzaam is? Zult gij haar haten, die voor uw leven, het leven uwer vrienden en ouders en echtgenooten en kinderen, geheel bestaat, dit en dit alleen ten doel heeft van zoo vele pogingen en inspanningen - haar haten, die ten zegen der menschheid geboren werd? En behoeve ik u wel die zegeningen te herinneren? De pest binnen de plaats harer geboorte teruggedrongen, geweerd uit het beschaafdste gedeelte der wereld; de ligchamelijke opvoeding uwer kinderen verbeterd; de schoonheid, de gezondheid, het leven van dat u zoo dierbaar kroost beveiligd voor eene ziekte, die schoonheid en gezondheid en leven zoo jammerlijk verwoestte, beveiligd door eene kunstbewerking, even min smartelijk als gevaarlijk; het welzijn uwer legers en vloten, dat uwer arme medebroeders, uwer zorgen boven allen waardig, door zoo vele voorbehoedmiddelen, en inzonderheid door de vernieling van smetstoffen verzekerd, die de lucht, onze levensbron, vergiftigden; - dit alles, en nog oneindig meer, zou ik u kunnen opnoemen. Dan, gij kent ze, die weldaden, en dankbaar erkent gij ze tevens; daarvan verzekert mij uw gevoel en uwe beschaafdheid, die u, als belijders der schoonste Godsdienstleer, en als beminnaars en beoefenaars van kunst en wetenschap, zoo voordeelig kenschetsen. Maar ik spreek niet alleen tot waardige vereerders van beschaafdheid, tot beminnaars van al wat goed is en edel, van al wat

{==57==} {>>pagina-aanduiding<<}
de vermindering van menschelijke ellende en de vermeerdering van menschelijk geluk bedoelt; ik spreek ook, en hierop verheffe ik mij, ik spreek ook tot Nederlanders, wien de roem van hun gezin, de roem des vaderlands, boven alles ter harte gaat. Tot hen spreek ik van eene kunst, die, in Griekenland geboren, na eene langdurige ballingschap, in vergetelheid doorgebragt, onder ons opgenomen en gekweekt, in Nederland een nieuw leven ontving, en aan Nederlanders het grootste gedeelte harer latere beschaving te danken had. Ik voere tot Nederlanders het woord, tot dankbare kinderen van groote, roemrijke vaderen, wier nagedachtenis hun thans meer dan ooit heilig en eerbiedwaardig moet wezen. Ik wijze hun onder dat voorgeslacht eene rij waardige zonen en leerlingen van den Priester van Cos, en aan het hoofd van die allen wijze ik hun hunnen onsterfelijken boerhaave, den hippocrates van Nederland. En zijn u, beminnaars des vaderlands! de namen van eenen luther en erasmus, als hervormers van uwen Godsdienst, die van hooft en vondel, als opbouwers uwer taal- en letterkunde, heilig, dan zult gij ook den naam van boerhaave, den vader uwer Geneeskunst, niet vergeten. Vergeten? - Neen, vereeuwigde boerhaave! wij mogen min waardig uw spoor gedrukt hebben, uw nakroost zal u niet vergeten; nooit rust op ons de blaam van zulk eene ondankbaarheid. Partijzucht moge uw stelsel hebben aangerand, dat stelsel moge het algemeen merk dragen van menschelijke zwakheid, - het beste gedeelte van uwen roem, uwe kunst, bleef ongeschonden; die roem zal bestaan, als reeds duizende stelsels ná het uwe vergeten zullen zijn: want die naam is van tijd noch plaats afhankelijk; hij is eeuwig, als de waarheid, waarop hij rust. Berisping en lof mogen u onder uwe tijdgenooten zijn te beurte gevallen, die berisping was niet
vrij van nijd of vooroordeel, die lof niet zuiver van vreemde inmengselen. De hartstogten, die u veroordeelden of toejuichten, zijn

{==58==} {>>pagina-aanduiding<<}
ingesluimerd; maar het oordeel der nakomelingschap, alleen bevoegd om over verdiensten uitspraak te doen, heeft u den lauwer uwer ware grootheid toegewezen. En zoo lang ons het vaderland, wiens eere gij blijft, lief en waard is, zoo lang zal ook uw aandenken en uwe nagedachtenis ons dierbaar blijven.
En zoo is dan, M.H.! de leer, over welke ik sprak, niet de leer van partij of sekte, het is de leer der Natuur; en wanneer wij prijs stellen op den geest van verdraagzaamheid, die het eigen kenmerk en het schoonste sieraad tevens onzer eeuwe is, dan moet ook in dit opzigt eene leer onze goedkeuring wegdragen, zoo geheel vreemd van stelselzucht, die de onzalige bron aller onverdraagzaamheid in het uitgestrekt gebied der waarheid geweest is. Maar die leer, door hare waarheid en eenvoudigheid zoo overeenkomstig met het echt Nederlandsch volkskarakter, onder ons opgenomen, door onzen boerhaave hersteld, bij ons op zijn voorbeeld aangekweekt en beschaafd, - die leer, dus in Nederland als herboren, mag met regt de onze genoemd worden; want nergens vond zij zoo vele en zoo standvastige aanhangers, nergens had zij zulk eene magt, zulk eenen heerschenden invloed. - En nu, M.H.! zult gij aan die leer dan nog vertrouwen en liefde ontzeggen? Ik vraag ze u niet voor mij, voor mijne verdediging, dat vertrouwen, die liefde; ik vorder ze van u in name der Natuur, waaruit zij sproot, in name der waarheid, waarop zij steunt, in name der menschheid, wier geluk zij bedoelt. Ik eisch ze van u ter liefde des vaderlands, waartoe zij behoort, waaraan zij verknocht, waar zij als eigen geworden is. - Niet voor mij zij de prijs der overwinning in dit pleitgeding; want niet voor mij, maar voor den stichter uwer Geneeskunst, voor uwen boerhaave, heb ik dien bedongen. Hem, den priester der Natuur, den beminnaar der waarheid, den menschenvriend, den roem zijns vaderlands, hem behoort hij; hij en hij alléén is dien waardig. En, ik weet het, gij zult hem dien

{==59==} {>>pagina-aanduiding<<}
prijs niet onthouden; want gij eerbiedigt de Natuur, gij acht de waarheid, gij wenscht het heil der menschheid, gij mint het vaderland, en de roem van dat vaderland is de uwe.


Iets, over de koepokinenting.

(Journal universel des Sciences médicales, III Année, 28 Numéro, Avril 1818.)
De Heer nedey, Doctor en Chirurgijn, bekwam, benevens een zijner kunstbroeders te Besançon, den eersten der door Z.E. den Minister van Binnenlandsche Zaken bestemde groote prijzen voor de koepokinëntingen, in het jaar 1816 verrigt. De Heer nedey heeft tot dus verre zeven en veertig duizend individus met het beste gevolg gevaccineerd. Twee malen heeft hij den eersten der groote prijzen bekomen, twee malen den tweeden, en éénmaal den derden; op verschillende tijdperken heeft hij zes gouden en twee zilveren medaljes ontvangen. Het blijkt dus, dat, ondanks de hardnekkigste tegenkanting, of de verblindste en ongeneeslijkste vooringenomenheid, deze kostbare ontdekking wijd en zijd eene nieuwe loopbaan opent, welke waar menschlievende mannen met den hoogsten lof en vergeldenswaardigsten ijver bewandelen; mannen, die, door hunne nuttige werkzaamheden, met eene ongeloofelijke volharding, de ontvolking geweerd hebben, die vijfentwintigjarige bloedige en verre uitlandige oorlogen konden doen vreezen. Niet dan met de grootste verwondering heeft men in den Almanak van het Bureau des Longitudes den tegenwoordigen staat der bevolking in Frankrijk gelezen. Zij gaat die van 1789 nog vier millioenen te boven, en men weet van dit wonderverschijnsel geene reden te geven. Er is geen twijfel, of men is de eer hiervan voornamelijk aan de vaccine verschuldigd. Men herinnere zich de verschillende epide-
{==60==} {>>pagina-aanduiding<<}
miën van kinderziekten, die Frankrijk, zoo wel als geheel Europa, in verschillende tijdperken, geteisterd hebben; men brenge zich te binnen, dat in het jaar 1802 twintig duizend kinderen aan deze verschrikkelijke ziekte te Parijs omkwamen; en men oordeele, hoedanig de bevolking in onze streken werkelijk zijn zoude, zoo geene herstellende kunst eene weldadige bedijking was komen opwerpen tegen den vernielenden stroom, die aan Arabië zijn aanzijn
verschuldigd is, en dien de Europeanen overal heen gevoerd hebben. - In Engeland, ondertusschen, in het vaderland van den onsterfelijken jenner, vindt de vaccine de grootste tegenstrevers.


Bedenkingen, omtrent den tegenwoordigen toestand van de Noordpool.

(Edinburgh Review, Junij 1818.)
De expeditie naar de arctische zeeën, welke het publiek sedert eenigen tijd met niet weinig aandacht en belangstelling heeft gevolgd, heeft twee oogmerken: te naderen aan de Noordpool, en te ontdekken een' westelijken doortogt naar de Stille-zee, langs de noordelijke kusten van Amerika. Zulke ondernemingen leveren ongetwijfeld grootsche vooruitzigten op. Doch zullen wij den eigenlijken aard derzelve naar behooren waarderen, en de uitkomst met eene eenigzins gegronde verwachting te gemoet zien, zoo moeten wij vooral omzigtig te werk gaan, en ons laten geleiden door het licht, dat de wetenschappen ons hierin kunnen verschaffen. Eene menigte losse, ongegronde redeneringen, gissingen, naar willekeur, zonder het minste onderzoek, gewaagd, zijn onlangs met veel ophef te voorschijn gebragt, bij gelegenheid dat men hoorde, dat groote eilanden van ijs losgebroken waren, en zich in den oceaan meer zuidwaarts verspreidden en versmolten. Eene geheele verandering en stellige verbete-
{==61==} {>>pagina-aanduiding<<}
ring in het klimaat der ijsgewesten is hierop terstond vooruitgezien, en verkondigd geworden met een vertrouwen, dat in de verwonderlijke gebeurtenissen van romans zelve naauwelijks zoude geëvenaard worden. Ieder, die slechts de natuurkunde bij naam kent, verbeeldt zich in staat te zijn, om over het weder te redeneren, en die verkeerde, oppervlakkige inzigten, op dit stuk bij de meeste menschen gevonden wordende, hebben in het tegenwoordige geval niet weinig ongerijmdheid aan den dag gelegd, en aanleiding gegeven tot de buitensporigste verwachtingen. De kennis van al wat klimaat en weder betreft, de Meteorologie, hangt af van zoo vele ingewikkelde en zamenwerkende beginselen, die langdurige en fijne waarnemingen vereischen, dat dezelve slechts langzaam tot vorderingen is gekomen. Deze zijn echter thans genoegzaam, om aan een oordeelkundig onderzoek van deze zaak eenigzins licht te verschaffen, en ons in staat te stellen, over dezelve met eenige zekerheid uitspraak te
doen.
Wat den wezenlijken aard en grootte betreft van de verandering, die de ijszeeën nu ondergaan hebben, houden wij ons verzekerd, dat de geruchten die grootelijks hebben overdreven. Het zoude noodig wezen, om dezelve naar waarheid te schatten, na te gaan, welke verwisselingen deze gewesten jaarlijks in verschillende saizoenen ondervinden, en die vervolgens te vergelijken met soortgelijke waarnemingen van vroegere geloofwaardige reizigers. Eene oordeelkundige overweging van hetgene hiervan bekend is, zal ons mogelijk tot het besluit brengen, dat de arctische zeeën meer dan eens, zelfs in den loop van de laatste helft der voorgaande eeuw, even onbelemmerd zijn geweest, als dezelve nu worden voorgesteld.
[De Schrijver laat hierop eene vernuftige en vrij diepzinnige beschouwing volgen der oorzaken van het verschil van klimaat en de verspreiding van hette en koude over den aardbol. Uit dezelve blijkt: dat de invloed van de stralen der zon zich niet zeer diep in den

{==62==} {>>pagina-aanduiding<<}
grond uitstrekt; dat het onderscheid tusschen zomer en winter reeds honderd voet naar de laagte naauwelijks meer te bespeuren is, en zich dus geheel tot de oppervlakte bepaalt; - dat de aarde, door de ontvangene warmte te behouden en niet in haar binnenste mede te deelen, in sommige luchtstreken eene ondragelijke hette zoude verkrijgen, zoo hierin door de natuur niet ware voorzien; - dat het voornamelijk de winden schijnen te zijn, die, zoo als men weet, uit de ongelijke warmte des dampkrings voortvloeijen, welke, door hunne geregelde beweging, de overmatige hette van sommige plaatsen overnemen, dezelve wegvoeren en verspreiden, en bij gevolg bestemd zijn, om de gezengde landstreken nabij de linie te temperen, het toenemen van vorst aan de pool te matigen, en een evenwigt van warmte en koude over de geheele aarde te behouden; - dat de zon een' anderen invloed uitoefent op het water; dat de warmere deelen, ligter zijnde, altijd tot aan de oppervlakte rijzen; dat dus het diepste water het koudste bevonden wordt, maar dat beneden eene zekere diepte, bij voorbeeld van twintig vaam, de graad van koude bestendig blijft, uitgezonderd binnen den poolkring, alwaar de zee, wegens eene bijzondere eigenschap van haren gewonen graad van koude, eenigzins warmer op groote diepten is; - dat derhalve de warmte onder de oppervlakte der aarde, op een' geringen afstand bestendig zijnde, eene ware maat van hette aanduidt, welke aan geene verandering is blootgesteld. Deze bedenkingen doen het, naar des Schrijvers inzien, reeds twijfelachtig voorkomen, of wel zoodanig eene verandering mogelijk zij, als men vermeent thans plaats te grijpen. Hij gaat nu voort deze vraag meer bepaaldelijk te behandelen, met de volgende beschrijving van de saizoenen in den poolkring.]
Nadat het ijs, hetwelk de zee bedekte, door de voortdurende werking van de zon in den zomer grootendeels verdwenen is, volgt eene korte tusschenpoozing van warmte. Deze duurt slechts weinige weken, en de

{==63==} {>>pagina-aanduiding<<}
steeds onzekere invloed van zijdelingsche en verzwakte hettestralen wijkt weldra voor de terugkeerende vorst. Reeds in het begin van Augustus begint de sneeuw te vallen, en vóór de maand October is de grond daarmede tot twee of drie voet bedekt. Het zoete water, dat langs de oevers en baaijen in kleine beekjes of uit de sneeuwbergen nederloopt, wordt schielijk in ijs veranderd. Naar mate de koude toeneemt, scheiden zich de vochtdeelen uit de lucht in de gedaante van een' mist, en, terstond zamenvriezende, vervullen den geheelen dampkring als met fijne, zeer netelige ijsvezels, die het vel zeer pijnlijk aandoen. Alle voorwerpen worden hiermede bedekt, en vertoonen zich onder allerlei nieuwe gedaanten, met eene menigte vreemde aanhangsels bezet. De geheele oppervlakte der zee dampt gelijk een kalkoven; een verschijnsel, genaamd vriesdamp of vriesrook, voortspruitende uit de gewone oorzaak van dampen, omdat namelijk het water alsnog minder koud is dan de lucht, die op hetzelve rust. Eindelijk verdwijnt de mist, de lucht klaart op, en alles kondigt aan, dat de zee, nu geheel tot dezelfde maat van koude gekomen zijnde, gereed is, om hare gewone gedaanteverwisseling te ondergaan. Deze heeft dan ook spoedig plaats, en het ijs groeit aan, somwijlen ter dikte van een' duim in een' enkelen nacht. Duisternis en een langdurige winter dalen nu ongestoord op de bevrozene vlakte; de maan alleen spreidt nu en dan eens een twijfelachtig licht, hetwelk de akeligheid en wijduitgestrekte eenzaamheid van het gewest ten toon stelt. Ellendige wezens, hun ligchaam met beerenhuiden beladen, opgehoopt en opgesloten in eene hut, waarvan iedere reet zorgvuldig tegen de indringende koude wordt gestopt, kruipen rondom den haard, en zoeken aldaar hunnen langen nacht al sluimerende door te brengen. Hun geringe voorraad van levensmiddelen, ofschoon in dezelfde ruimte besloten, bevriest somtijds zoodanig, dat hij niet dan met eene bijl
kan worden verdeeld. De wanden van hunne woning worden zelfs van binnen

{==64==} {>>pagina-aanduiding<<}
met eene dikke ijskorst bedekt; en waagt het iemand eene deur of venster te openen, zoo verlaat de opgeslotene lucht eensklaps haar vocht, hetwelk dan, door de vorst aangetast, terstond den grond met sneeuwvlokken bezaait. De vorst dringt in de aarde hoe langer hoe dieper, en men hoort de rotsen in de verte met geweldig geraas uiteenbersten. Het is dan, alsof dit gedeelte der wereld, tot ondergang en vergetelheid verwezen, gereed is den doodslaap voor altijd in te treden.
Eindelijk verschijnt de zon wederom boven de kim, en nu komt de blanke, woeste uitgestrektheid ten volle te voorschijn. Langzamerhand, echter, wordt de felle vorst gestuit. In de maand Mei maken de uitgehongerde bewoners zich gereed hun huis te verlaten, en den oever te bezoeken, om visch te garen. De zon klimt hooger, en hare kracht neemt sterk toe. De sneeuw begint nu allengskens te verdwijnen; het ijs ontdooit van dag tot dag; groote brokken, hierdoor hun steunsel verliezende, raken los, en komen van de rotsen met een donderend geraas op den oever der zee neêrstorten. De oceaan wordt insgelijks ontbonden, en breekt op met verschrikkelijk gekraak. Schotsen ijs van een' ontzaggelijken omtrek raken vlot, en worden door winden en stroomen met geweld uiteengerukt. Dan weder teruggedreven, naderen zij elkander, en brengen in hare ontmoeting een' schok te weeg, welke die van werelden schijnt te zijn; een' schok, waardoor ongetwijfeld het grootste vaartuig, dat menschen handen en magt immer kunnen opbouwen, in een oogenblik tot stof zoude verbrijzeld worden. Het is niet mogelijk, zich een vervaarlijker tooneel voor den geest te stellen, dan dat van het arme scheepsvolk op de walvischvangst, dat, het noodlottige gevaarte van alle kanten ziende aannaderen, alle oogenblikken den gewissen dood verwacht, dien geene aanwending van menschelijk vernuft kan doen ontkomen.
Vóór het einde van Junij zijn de ijsschotsen in de arctische zeeën gewoonlijk gebroken, verspreid, en groo-
{==65==} {>>pagina-aanduiding<<}
tendeels vernietigd. Maar nu is de dampkring weder gedurig met dampen beladen, en de zee met een' dikken nevel bedekt, evenwel matiger van koude, dan die in het najaar plaats hebben: wel is waar, zij komen voort uit eene soortgelijke oorzaak; doch deze is omgekeerd. Op dezen tijd van het jaar, namelijk, is het water kouder dan de lucht, en deze laatste, die koudere oppervlakte rakende, wordt genoodzaakt het in haar opgelost vocht gedeeltelijk te verlaten. Het is deze zomermist, die, den noordschen dampkring bijna onophoudelijk vervullende, de scheepvaart zoo gevaarlijk maakt. Het is eerst in de maand Julij, dat de oppervlakte der zee dezelfde maat van warmte als de lucht verkrijgt, en de zon schijnt nu met een' ongewonen glans en helderheid. De hette neemt hierna zoo sterk toe, door het gestadig verblijf der zon boven de kim, vooral in baaijen en rotsengten, dat men somtijds vóór het einde des zomers het teer en pik ziet smelten en langs de schepen nederloopen.
Het ijs, dat de scheepvaart in de arctische zeeën verhindert, bestaat uit twee soorten, de eene voortkomende van zoet, de andere van zout water. De eilanden of vaste landen in die afgelegene gewesten zijn des zomers door eene menigte stroomen doorkruist, welke, voortvloeijende uit het smelten der sneeuw, zich van de bergen langs onnoemelijke beekjes naar het strand wenden, en aldaar tusschen de menigvuldige engten van het land en de daarop rijzende rotsen groote verzamelplaatsen vinden, waarin zij ten laatste bevriezen. Ieder jaar brengt een' nieuwen toevloed van water te weeg, en het ijs van vorige jaren, in den korten zomer nog niet geheel ontdooid zijnde, wordt op nieuws vermeerderd, en wast gedurig aan, totdat, na verloop misschien van verscheidene eeuwen, de massa ijs zich eindelijk opheft te gelijk met den omliggenden steen, en de gedaante verkrijgt van eene hoog uitstekende ijsspits. Het dalen van sneeuw op deze blokken brengt nog toe tot derzelver groei en vermeerdering, en het sneeuw-
{==66==} {>>pagina-aanduiding<<}
water, naderhand over dezelve heenloopende en de bersten en gaten opvullende, maakt eindelijk het geheel volkomen vast en ineengesloten. Ondertusschen begint eene werking van een' anderen aard dit reuzengevaarte wederom te slechten. De onophoudelijke beweging van de zee wrijft en slijt allengskens den voet van den berg, totdat dezelve, wanneer hij tot duizend, misschien twee duizend voet hoog geklommen is, ten laatste door zijne eigene zwaarte tuimelt, van zijne ijsbanden wordt losgerukt, en geweldig nederstort in den afgrond, boven welken hij pronkte. Dit magtige ligchaam nu drijft op den oceaan, gelijk aan een groot opgeheven eiland, totdat, wind en stroom hetzelve naar het zuiden keerende, het langzaam in de Atlantische zee zich oplost en verdwijnt.
Dit is, naar ons inzien, de ware oorsprong van de noordsche ijsbergen, welke geheel overeenkomen in vorming met de glacières op de zijden van de Alpische en Pyrenésche gebergten. Zij bestaan uit eene heldere, digte en vaste soort van ijs, en hebben eene groene of naar het blaauwe zweemende tint, gelijk aan die, welke ijs of water, mits zeer zuiver zijnde en op eene aanmerkelijke diepte, gewoon is aan te nemen. De walvischvangers vinden in de holligheden der ijsbergen zeer klaar en zoet water, hetwelk zij daaruit met eene lederen slang halen, en alzoo hunne vaten op eene gemakkelijke wijze laten vol loopen. Dezelfde soort van ijs, wanneer de afgescheurde brokken reeds op de zee drijven, verschaft den zeeman een allerverkwikkendst drinkwater.
Geleerden zijn langen tijd hierover in verschil geweest, of de oceaan wel immer konde bevriezen; en ettelijke beuzelachtige, ongerijmde redenen zijn er aangevoerd, om te bewijzen, dat het onmogelijk is. De vraag, evenwel, is nu volkomen opgelost, en het bevriezen van zeewater, zoo wel door waarnemingen als door onmiddellijke proeven, bevonden zeker te zijn. Het product, echter, is eene onvolkomene soort van

{==67==} {>>pagina-aanduiding<<}
ijs, dat zeer ligt te onderscheiden is van dat eener gewone geregelde vorming: het is poreus, niet zeer digt noch doorschijnend, bestaat uit vezelachtige kristallen, of dunne vlokjes, die een zouter vocht tusschen zich insluiten. Deszelfs sponsachtig weefsel heeft eenigermate het voorkomen van de bereiding, genaamd glaces. Dit zoutachtige ijs kan derhalve nooit zuiver water opleveren; evenwel, zoo men de sterke pekel, daarin opgesloten, den tijd geeft om geheel uit te loopen, en dan het overige ontdooit, zal men uit dit laatste een eenigzins brak water verkrijgen, dat in sommige gevallen om te drinken niet ongeschikt is bevonden.
Gewoon zeewater, dat, namelijk, omtrent een dertigste gedeelte van zijn gewigt aan zoutdeelen bevat, vereischt geen' zeer ongemeenen graad van koude om te bevriezen. Dit geschiedt omtrent den 27sten graad van Fahrenheit's schaal, dus maar 5 graden beneden het vriespunt van zuiver water. Daar nu de zee binnen den poolcirkel zelden veel warmer wordt, zoo bereikt zij tegen het einde van den zomer, dat is in het begin van Augustus, al ras de mate van koude, die tot derzelver bevriezing vereischt wordt; waarna het ijs van onderen spoedig vermeerdert en aanwast tot eene dikte van verscheidene voeten, en de geheele oppervlakte als met een' harden vloer bedekt. In het voorjaar, daarentegen, zoodra de zonnestralen eenigzins door hetzelve zijn heengedrongen, wordt deze korst week en broos, zoodat zij gemakkelijk kan worden uiteengereten. Derhalve, wanneer een hevige storm de zee opheft, breekt het effen vlak in uitgebreide velden, welke zich naderhand, door wrijving en kruijen, in kleinere schotsen verdeelen. Dit gebeurt gewoonlijk in het begin van Junij; en weinige weken zijn meestal genoegzaam, om het vlottende ijs geheel te verdrijven en op te lossen. Op dit tijdstip is de zee dan eindelijk open, en geschikt, ten minste gedurende een' korten en onzekeren duur, voor de navorschingen van onbevreesde, ondernemende zeelieden.
IJsbergen zijn dan verschillend in hunnen aard van

{==68==} {>>pagina-aanduiding<<}
vlottende eilanden of ijsgangen: de eerste zijn het gevolg van den langzamen aanwas, die gedurende eeuwen ongestoord plaats heeft, terwijl de laatste jaarlijks en gevormd en vernietigd worden. De soort van ijs is ook geheel onderscheiden: dat van gesmoltene sneeuw ontstaat, is hard, doorschijnend, en groeit tot eene ontzettende hoogte en omtrek. Daarentegen is het zee-ijs meestal ontbloot van de digtheid, helderheid en kracht, die het eene bestendige dikte zouden kunnen doen behouden. Ook is het slechts gedurende een gedeelte van het jaar in wezen, behalve in ongemeen koude jaren, wanneer somtijds de stukken nog niet geheel ontdooid zijn vóór de terugkomst van den winter.
[Naarmate zich het zee-ijs in vlakten van meerdere of mindere uitgebreidheid scheurt, en deze zich wederom verdeelen, verdreven worden, of naar elkander kruijen, zamenpakken en opeenstapelen, ontstaan de vlottende eilanden en schotsen van zeer verschillenden aard, welke de schepen in het voorjaar in menigte ontmoeten, en waaraan de visschers gewoon zijn, naar derzelver grootte en gedaante, onderscheidene benamingen te geven. De terugkaatsing van het licht brengt te weeg dien witachtigen glans of dat blinkend verschijnsel, hetwelk men dikmaals aan den gezigteinder op de verste afstanden bespeurt, en eenigzins verschillende tinten aanneemt, naarmate het uit zee-ijs of sneeuwvelden voortspruit; hetgeen ervarenen zeelieden hunnen afstand van kusten te kennen geeft.]
De oorsprong en aanwas der ijsbergen, zoo als wij die uitgelegd hebben, komen overeen met de gedaanten, die het land nabij den poolcirkel oplevert. De kust van Groenland, die zich ten westen in Straat-Davis uitstrekt, biedt aan het gezigt, op een' afstand, een zeer grootsch, verrukkelijk schouwtooneel, zich opheffende uit zee als een ondoordringbare wal of muur, welke zich in de uiterste grenzen van het gezigt verliest, bezet met hooge spitsen en zuilen, die de gedaanten van torens, kasteelen, vestingwerken, vloten

{==69==} {>>pagina-aanduiding<<}
in volle zeil, en alle mogelijke afwisseling van figuur en zamenstelling, aannemen. Wanneer deze ligchamen, vooral in heete zomers, gedeeltelijk van hunne zetels worden geworpen en in zee gestort, vertoonen zij zich in Straat-Davis als vlottende steden, en worden vervolgens door den stroom, die aldaar meestal uit het noordoosten gerigt is, naar meer zuidelijke streken vervoerd, en ten laatste in de Atlantische zee opgelost, en binnen een' korten tijd te niet gebragt.
Blokken van dit bevrozen zoet water worden menigmaal in die zeeën, vooral bij de baai van Disco, opgevischt, en, alhoewel zwart van kleur in het water, vertoonen zij alsdan een' schoonen groenen glans, dien van den smaragd nabijkomende, helder als kristal, behalve waar zich luchtbelletjes en draden gedurende het bevriezen hebben vastgezet. Dit zuiver ijs is ongeveer een vijftiende gedeelte ligter dan zoet water, en zal dus in zeewater omtrent een tiende gedeelte boven de oppervlakte uitsteken. Men kan dus hieruit opmaken, dat een ligchaam, 2000 voet hoog, nadat het vlot gezet is, zich nog 200 voet boven het water zal verheffen; en dit is dan ook waarschijnlijk de uiterste hoogte, die zulke klompen bereiken. Zij zullen evenwel, zelfs nadat zij van het vaste land zijn afgescheiden, nog eenigzins toenemen door de sneeuw, welke op dezelve valt, en het overvloedige vocht, dat zich op hunne ijskoude oppervlakte nederzet en aanvriest. Maar in het algemeen worden zij ras door den stroom in eene gematigder luchtstreek weggevoerd en verloren in de Atlantische zee. Men kan uit opzettelijke proeven bewijzen, dat, zoo het warmer water, waarin zij zich nu bevinden, slechts den graad van 42 bezit, het ijs ieder uur een' duim dik wegsmelt, of ter dikte van twee voet in één etmaal. En deze hoeveelheid zal verdubbeld worden, zoo men het omringende water vooronderstelt den 52sten graad te bereiken. Zoodat een berg, 600 voet hoog, volgens deze zeer waarschijnlijke opgave, omtrent 150 dagen zou vereischen, om geheelenal te

{==70==} {>>pagina-aanduiding<<}
ontdooijen. Maar dit tijdsverloop zal nog bekort worden, wanneer men in aanmerking neemt, dat het ijs, met groote snelheid door het water gedreven, nog veel schielijker smelt, somtijds in een derde van den tijd, wanneer de snelheid der beweging slechts één uur gaans in drie uren tijds zoude bedragen. Dit is de reden, dat, ofschoon er op de kust van Newfoundland ijsbrokken in groote menigte voorkomen, zij zelden beneden den 48sten graad noorderbreedte gevonden worden. Maar binnen den poolkring blijven zij door hunne logheid somtijds onbewegelijk liggen, en dienen dan menigmalen als ankerplaatsen voor de schepen, die zich aldaar ter walvischvangst ophouden. Hier moet echter eene voorzorg gebruikt worden, om namelijk den kabel te laten schieten, en op een' afstand van de ijsklip te blijven liggen; want er breken somtijds van onder dezelve groote stukken los, die terstond naar boven oprijzen, en zulk eene snelheid verkrijgen, dat zij de kiel van een schip zeer zeker zouden verbrijzelen.

(Het vervolg en slot hierna.)


Dagverhaal mijner gijzelaarschap.

(Vervolg en slot van bl. 33.)
Tegen het vallen van den avond kwamen wij, op Zondag den 19 December, te Parijs aan, en stapten aldaar aan het Hôtel de Bretagne af. Des anderen daags, reeds des morgens ten 10 ure, begaven wij ons, onder het vorig geleide, op requisitie van het Ministerie van Policie, naar een der Bureaux van dat Departement. Hier werden onze namen afgelezen, en wij, ofschoon tot hiertoe altijd nog met eenige onderscheiding behandeld, nevens al de andere gevangenen pêle-mêle in ééne kamer geplaatst, alwaar wij tot over den middag moesten blijven wachten, zonder intusschen de minste inlichting, ten aanzien van onze bestemming, te beko-
{==71==} {>>pagina-aanduiding<<}
men, of iets ter verkwikking te genieten. Eindelijk verscheen een der Geëmploijeerden van de Policie, die ons beval, hem te volgen. Wij gehoorzaamden, en begaven ons met hem in een gereedstaand rijtuig, zonder te weten, waarheen men ons voeren zou. Nadat wij verscheidene straten van Parijs waren doorgereden, hield eindelijk het rijtuig stil in eene naauwe, schaars verlichte straat, voor een hoog, somber gebouw. Het was - gelijk wij naderhand vernamen - het Gevangenhuis La Sainte Pélagie! Wij stegen uit, en werden, door eene enge en lage deur, in eenen donkeren gang geleid, alwaar wij zoo lang moesten wachten, totdat ook de overige arrestanten, die ons tot hiertoe vergezeld hadden, waren aangekomen.
Nadat men ons allen, één voor één, tot opgave van onze namen, ouderdom, geboorte en woonplaatsen enz. had verpligt, werden wij naar een vertrek gebragt. In dit zoogenaamd salon moesten wij wederom een' geruimen tijd wachten, tot men ons eindelijk in de gelegenheid stelde, om, voor onze eigene rekening, eenig voedsel te doen bereiden. Wij hadden sedert het ontbijt nog niets genuttigd, en verlangden dus om van het een of ander gebruik te maken. Terwijl wij ons aan tafel bevonden, trad de Concierge in de kamer, en zeide op eenen toon, die de ziel als doorsneed: ‘De Heeren kunnen na den maaltijd afscheid nemen, als zullende elkander niet wederzien, maar aan elk zijn eigen vertrek, buiten toegang, worden aangewezen.’ Ontzettend trof ons allen deze zoo ongedachte als ernstige kennisgeving.
Weldra was het tijdstip daar, dat wij van elkander zouden verwijderd worden. Nadat onze maaltijd geëindigd was, en wij een aandoenlijk afscheid hadden genomen, werden wij tot naar de bovenste verdieping van het Gevangenhuis gevoerd, en aldaar ieder afzonderlijk in een hok opgesloten; welke opsluiting, op deze verdieping van het Gevangenhuis, la correction paternelle werd genaamd. Zoodra was niet de welverzekerde deur

{==72==} {>>pagina-aanduiding<<}
achter mij toegegrendeld, en ik van de eerste ontroering, welke dit voorval mij baarde, tot mij zelven gekomen, of de plaatselijke inrigting van den kerker, in welken ik mij thans bevond, was het eerst, dat mijne verbijsterde aandacht wekte. Ik nam het vertrek in oogenschouw. Het was een klein, in steen gemetseld vierkant, waarin het daglicht door een klein tralievenstertje moest binnenkomen. Voor alle huisraad zag ik in hetzelve eene kagchel, eenen bezem en eenen stoel met een klein tafeltje; terwijl eene opene brits, zoo als men dezelve gewoonlijk in de wachthuizen der soldaten vindt, mij tot rustplaats dienen moest. - Gelukkig, dat men ons had aangeraden, ons eene kaars aan te schaffen, en wij, naar boven geleid wordende, er ieder eene hadden doen koopen. Deze, op eene ledige flesch geplaatst, maakte thans mijn avondlicht uit, daar ik anders deze vreesselijke oogenblikken in akelige duisternis zou hebben moeten doorbrengen. Niet weinig onaangenaamheid, evenwel, berokkende mij de koude, welke zich dien nacht fel gevoelen deed; terwijl ik niettemin, op mijne bede, niet eerder vermogt de kagchel te stoken, dan daags daarna.
Dat men zich den ijsselijken toestand verbeelde, waarin ik mij thans bevond! Dat men zich plaatse in mijne omstandigheden, en men zal flaauwelijk gevoelen, welke aandoeningen er in mijne ziel omgingen! - Ruim 90 uren afstands van mijne woonplaats door gewapend geweld voortgesleurd, in een tijdstip, dat gansch Europa de toekomst nog met eene angstige onzekerheid te gemoet zag, bevond ik mij thans, hoewel onschuldig, als een boosdoener gekerkerd in eene steenen cel van negen voet in het vierkant, - afgezonderd van de maatschappij, verwijderd uit mijn vaderland, en van zoo veel, wat mij op aarde dierbaar was, - gescheiden van mijne lotgenooten en vrienden, - van alle hulp en gerijfelijkheden beroofd, - overgegeven aan de barmhartigheid van eenen geregtsdienaar, in wiens verharden boezem alle gevoel van menschelijkheid en me-
{==73==} {>>pagina-aanduiding<<}
delijden te eenemale was uitgedoofd, wiens aandoeningen en hulpvaardigheid slechts door een' ellendigen drinkpenning konden worden opgewekt! Hoe moest niet deze, geheel onberekende uitkomst, in de ontzettende eerste oogenblikken, mijne ziel treffen en beroeren! Dank den zaligen invloed van den Godsdienst van jezus christus! met stille berusting in Gods weg, met gelatene onderwerping aan zijnen vaderlijken wil, en met kinderlijk vertrouwen op zijnen bijstand, mogt het mij, in dezen zoo hagchelijken toestand, vergund zijn, door driften geslingerd noch door vooroordeelen opgewonden, met eene kalme bedaardheid den weg te bepeinzen, in welken eene onzigtbare hand mij heden leidde.
In dezen toestand bleef ik twee dagen en twee nachten, zonder dat de toegang van iemand, wie ook, tot mij veroorloofd was; ja, zelfs zonder dat men mij wilde toestaan, dat ik, in de tegenwoordigheid van den Inspecteur der Gevangenis, den Heer de perponcher, dien ik over een financieel point te spreken had, voor eenige oogenblikken onderhield.
Op Dingsdag den 21sten December werd het au secret opgeheven, en ik met de Heeren de perponcher en ph. ram, op eene andere étage, te zamen in één hok geplaatst; terwijl aan den Heer singendonck een ander hok tot verblijf werd aangewezen. Des avonds werden deze hokken gesloten, en des morgens weder losgegrendeld; doch, nadat wij bijna drie weken in de Pélagie hadden doorgebragt, werd, bij eene vergunning van den Minister, ons hok, en dat van den Heer singendonck, voortaan dag en nacht opengelaten.
Tot dus verre het verhaal van mijne arrestatie, vervoering en gevangenhouding te Parijs, door mij ontworpen, om hetzelve te doen dienen als eene bijdrage tot de gedenkwaardige Geschiedenis van onze laatste en gezegende Omwenteling. Vraagt welligt iemand mijner Lezeren, welke belangrijkheid dit verhaal als zoodanig hebben kan; ik antwoord hem, dat ik hetzelve voornamelijk wil hebben aangemerkt, als eene schets van de verregaande willekeur en de gewelddadige dwingelandij der vreemde overheersching, in de behandeling van derzelver staatsgevangenen. Wij toch (namelijk de Heeren de perponcher, ph. ram, chr. singendonck en ik) waren, zonder dat daartoe van onzen kant eenige de minste aan-
{==74==} {>>pagina-aanduiding<<}
leiding was gegeven, door het Fransch gezag, als Gijzelaren geärresteerd. Wij konden derhalve, als zoodanig, aanspraak maken op eene meer onderscheidende bejegening, en verwachten, dat men ons als staatsgevangenen van die klasse zoude behandeld hebben. Maar, welke is dáár de waarborg van het persoonlijk regt en der openbare veiligheid, waar het wantrouwig Despotismus den ijzeren schepter zwaait? - Wij werden als gevangenen van staat geärresteerd, en evenwel doorgaans als misdadigers behandeld, en in de meeste gevallen met de gewone gevangenen gelijk gesteld; uitgezonderd, dat men ons te Antwerpen, gedurende ons verblijf in het Celliten-klooster, met eenige meerdere onderscheiding bejegende; maar ook van daar, tot aan onze bevrijding uit de Gevangenis La Sainte Pélagie, deelden wij in het lot van gewone gevangenen. - In hoe vele opzigten verschilde niet ons lot van dat diergenen, in wier plaats wij als Gijzelaren waren geärresteerd! Deze, hoewel door de toenmalig Provisioneele Besturen van Amsterdam en 's Hage, om wijze redenen, in bewaring genomen,
genoten allezins eene bejegening, overeenkomstig hunnen stand. En wij, ondanks al onze protestatiën, en onaangezien het Fransche Gouvernement van de redenen onzer in hechtenisneming de naauwkeurigste bewustheid droeg, werden op den voet van, en even als misdadigers behandeld. Zoo ver ging, ook in dit geval, de geest van willekeur en onderdrukking van een Gouvernement, hetwelk overal, waar verraad en wantrouwen dit vorderden, de geheiligdste regten der menschheid met voeten trad.
Thans wil ik, met voorbijzien van al het min merkwaardige, dat ons, gedurende ons verblijf in de Gevangenis La Sainte Pélagie bejegende, overgaan tot het schetsen van eene reeks van smartelijke teleurstellingen, welke wij bij herhaling, gedurende drie maanden, moesten ondervinden. Neen! niet zoo ijsselijk is het zekere ongeluk, waarvan men nu eenmaal de ondervinding heeft, als dat gedurig slingeren tusschen hoop en vrees, tusschen blijde verwachting en pijnigende teleurstelling. Ik beroep mij op u, gij allen, die immer in donkere omstandigheden verkeerdet, en met benaauwenden angst zoo dikwerf op zekere redding meendet te kunnen hopen, en immer die hope zaagt verijdeld. Getuigt, hoe folterend het is, dat dobberen heen en weder, dat worstelen op de zee eener benaauwende onzekerheid! - Zeker-
{==75==} {>>pagina-aanduiding<<}
lijk merkte ik in elke dier grievende verijdelingen de hand van dien Vader op, die ons geloof en onzen moed door beproevingen louteren wil. En wat zegt een geloof, hetwelk niet vasthoudt? wat zegt een moed, die het telkens opgeeft? - Het is waar, de gedachte aan de vraag: Hoe en wanneer zal ons lot beslist worden? verspreidde wel eens eene donkere wolk over de helderheid van mijne ziel. En inderdaad, deze onzekerheid was ver van bemoedigend! Zoude het de uitkomst van eenen hardnekkigen Oorlog zijn, of de zegen van eenen algemeenen Vrede, welke ons ontslag bepalen moest? Of zoude het de uitslag zijn van diplomatische onderhandelingen, welke over de uitwisseling van wederzijdsche gevangenen zouden plaats hebben? - Deze onzekerheid was pijnigend! Dan, eer ik in bespiegelingen uitweide, wil ik mij herinneren, dat ik slechts een eenvoudig Dagverhaal meende ter neder te stellen, en ga dus over tot het schetsen van het verder voorgevallene.
Den 23sten December, 's daags na ons ontslag uit de gevangenis au secret, werd onze lotgenoot, de Heer de perponcher, aan het Ministerie van Policie ontboden. Aldaar deed de Heer des marets, Chef der eerste Divisie van dat Departement, na eenige woordenwisseling, den waardigen grijsaard de toezegging, dat de gijzelaren naar eene kleine stad, in de nabijheid van Parijs, zouden worden overgebragt, om hun aldaar, op elkanders verantwoordelijkheid, zoo veel vrijheid te doen genieten, als de stand van zaken veroorloven zou. De Heer de perponcher betuigde hierover zijn genoegen, en voegde bij die betuiging alleen het verzoek, dat, uit aanmerking van zijne hooge jaren, en ter voorkoming van aanzienlijke kosten, de afstand van Parijs zoo min aanmerkelijk, als doenlijk was, mogt worden bepaald. Met deze heugelijke tijding keerde hij naar La Sainte Pélagie terug; en wij allen, deelgenooten van dit verslag geworden zijnde, betuigden daarover ons genoegen, en maakten er het besluit uit op, dat wij misschien nog maar weinige dagen in den somberen kerker zouden doorbrengen. Hoe smachtten wij naar het geluk, om, al ware het onder eenige bepalingen van onze vrijheid, de lieve vrije lucht te mogen inademen! Dan, ons toefde eene andere bestemming. Van deze toezegging niets komende, besloten wij, in het begin der maand Januarij 1814, eene petitie in te dienen, ten einde

{==76==} {>>pagina-aanduiding<<}
of onder borgtogt ontslagen te worden, óf eene plaats in de nabijheid van Parijs ons te zien aangewezen, óf in een Huis van Gezondheid (*) geplaatst te worden. Den 21sten Januarij ontvingen wij het niet onaangenaam berigt, dat er op onze petitie rapport was uitgebragt, strekkende om ons de kleine stad l'Aigle, in het voormalig Normandije, slechts 25 uren afstands van Parijs, tot verblijf aan te wijzen. Hoe welkom was ons dit berigt! met hoeveel gretigheid vernamen wij naar de ligging en plaatselijke omstandigheden van dat stadje! en hoe wist onze verbeeldingskracht zich de aangenaamste tafereelen te schilderen van alles, wat ons aangaande deszelfs bekoorlijke ligging in eene boschrijke en bergachtige landstreek bekend werd! Er ontbrak, luidde het, niets meer aan de verwezenlijking van onze verwachting, dan dat de Keizer op het uitgebragt rapport decreteerde; en daaraan was, naar luid der verdere verzekering, niet te twijfelen. Met reikhalzend verlangen werd dan dit besluit te gemoet gezien, en elke dag verbeid, totdat wij den 28sten Januarij, in plaats van hetzelve, de tijding erlangden, dat de Keizer uit Parijs vertrokken, en het besluit - in de vergetelheid geraakt was. Zie daar het geliefkoosd tafereel van het bekoorlijke l'Aigle, met welks voorstelling wij ons, ter aangename verpoozing, zoo gaarne onledig hielden, verdwenen! Maar zoo kinderlijk is de mensch, wanneer hij eenmaal hopende is; het kleinste vonkje, dat hem van zijne hoop overblijft, is genoegzaam, om het vuur zijner verbeelding op nieuws aan te wakkeren! Men vleide ons, dat er zonder twijfel op het bewuste rapport door de Keizerin-Regentes
decreet zoude worden verleend; dan, ook dit was niet meer dan bedriegelijke vleijerij, daar wij, na ons wederom eenen geruimen tijd met deze hoop gestreeld te hebben, den 10den Februarij het berigt ontvingen, dat het rapport zelf was ter zijde gelegd, en denkelijk nu wel niet meer in aanmerking zoude komen. Nu was dan ook deze hoop wederom verdwenen! - Te midden van deze duisternis bood zich, geheel ongezocht, (den 14den Februarij) de gewezen Koning van Holland, lodewijk napoleon, aan, en stelde zich

{==77==} {>>pagina-aanduiding<<}
in het midden, om ons lot, ware dit hem doenlijk, eenigermate te verzachten; en reeds den 21sten daaraanvolgende was deze zoo ver in zijne pogingen geslaagd, dat wij de verzekering bekwamen, van waarschijnlijk in een Huis van Gezondheid te zullen worden overgebragt. Aangename lichtstraal! - Deze boodschap des gewezenen Konings wekte op nieuws onze hoop; en niet weinig vermeerderde dezelve, toen ons, vier dagen later, van zijnentwege de verzekering werd gedaan, dat de Minister van Policie zich op dit aanzoek van Koning lodewijk gunstig had verklaard; maar dat Z.E. buiten den Minister van Oorlog daaromtrent niets wilde beslissen. De Minister van Policie ligtte het écrou op, en stelde het lot der gijzelaren in handen van den Minister van Oorlog. Ieder beloofde ons van deze beschikking veel goeds, en voorspelde ons eenen gunstigen uitslag. Reeds was bijna de hoop in verzekering veranderd; reeds streelde onze verbeelding ons op nieuws met de schilderij van het aangenaam verblijf in een Huis van Gezondheid te Challiot, een oord, hetwelk, behalve door eene goede tafel, vrolijke kamers en schoonen tuin, nog werd verfraaid door de teekenachtigste gezigten over Parijs en deszelfs omstreken; reeds waren er onderhandelingen aangevangen over de voorwaarden, om in dat Huis te worden ontvangen, en ieder oogenblik werd slechts de bevestiging dier verplaatsing verwacht, toen wij op eenmaal - op den laatsten dag der maand Februarij - het ter nederslaand berigt ontvingen, dat de Minister van Oorlog zwarigheid maakte dit verzoek in te willigen, en dat de éénige gunst, welke hij den gijzelaren konde toestaan, was, om hen te doen overbrengen naar St. Malo, eene bekende zeestad in het voormalig Bretagne, op eenen afstand van 91 uren van Parijs.
Welk eene wending! Alle vrienden, die in ons lot belang stelden, deden hun best, om die vervoering, ware het mogelijk, te voorkomen. Hunne pogingen werden dan ook in zoo verre met eenig goed gevolg bekroond, dat wij den volgenden Vrijdag (4 Maart) eenige geruststelling omtrent die vervoering bekwamen, en deswege buiten bekommering bleven. Dan, ook deze rust was van korten duur; want den volgenden dag reeds verkeerden wij op nieuws in eenen toestand tusschen hoop en vrees. Dien dag, namelijk, (Zaturdag den 5 Maart) werd ik verzocht in het zoogenaamd salon te ko-
{==78==} {>>pagina-aanduiding<<}
men, zijnde een hol vertrek, tot spreekkamer voor de arrestanten dienende, wijl aldaar iemand was, die mij begeerde te spreken. Ik ijlde derwaarts, en ontmoette er den Heer Mr. p.j. de bije, toenmaals Lid van het Hof van Cassatie, die mij met veel blijdschap en deelneming kennis gaf, dat eindelijk het bewuste arrêté geteekend was, strekkende om de gijzelaren naar Agen (bij Amiens, 25 uren van Parijs, gelijk zijn Ed. zeide) te transporteren. Met ongemeen genoegen ontving ik deze tijding. Dan, naauwelijks was de Heer de bije vertrokken, of onze blijdschap loste zich weder in eene treurige onzekerheid op; want, de Dictionnaire Géographique naziende, vonden wij in dezelve geene andere stad onder den opgegevenen naam vermeld, dan Agen, hoofdplaats van het Departement du Lot et Garonne, 184 uren ten zuiden Parijs. Wij stelden wel alles in het werk, om uit deze onzekerheid te geraken; echter werden wij daaromtrent niet voor des anderen daags gerust gesteld, toen ons berigt werd, dat de bedoelde plaats was Gien, kleine stad aan de Loire, 35 uren van Parijs en 15 uren van Orleans, hebbende eene bevolking van ruim
5000 inwoners. Hoezeer deze afstand merkelijk minder was dan de vorige, zoo veroorzaakte evenwel de vrees voor meerdere verwijdering van mijne betrekkingen en goederen mij geene streelende gewaarwording. De te duchtene onbestendigheid, ook omtrent die nieuwe plaats, vermeerderde niet weinig mijne kwelling. Nu scheen echter de jongste tijding zich te zullen verwezenlijken; want den 7den Maart werd ons berigt, dat, van wege den Chef der 5de Divisie van het Departement van Oorlog, de verzekering gegeven was, dat de gijzelaars, zonder geleide van de Gendarmerie, de reis naar Gien zouden doen. Dit nieuws was vertroostend, en hetzelve verschafte ons nieuwen grond, om op ons aanstaand vertrek te kunnen rekenen; doch wat gebeurde? - wederom verliep de volgende dag, zonder deswege iets nader te vernemen. Dit baarde nieuwen twijfel, en het verlangen naar de eindelijke ontwikkeling onzer zaak veroorzaakte ons op nieuws niet weinig ongerustheid. Raadselachtige ontknooping! Op den voormiddag van den 9den Maart verscheen de Secretaris van den voormaligen Koning van Holland, en zeide ons aan, dat zijn meester (Koning lodewijk) het zoo ver had weten te brengen, dat eindelijk de Minister bij eenen eigenhandigen brief verzekerd

{==79==} {>>pagina-aanduiding<<}
had, dat de gijzelaars binnen een à twee dagen in vrijheid zouden worden gesteld, en de stad Parijs hun tot bepaald verblijf zoude worden aangewezen. Gevoel van dankbare erkentenis vervulde ons aller hart op het vernemen van deze heugelijke boodschap; want eene zoodanige wending was ongedacht. Dan, helaas! wederom verliep de 9de en ook de 10de van Maart tot des avonds ten zeven ure, zonder dat deze zoo goede tijding eenigzins nader bevestigd werd; maar op het evengemelde uur werden wij eenigzins in de hoop op ons ontslag versterkt, daar men ons de verzekering deed, dat welligt dit ontslag den 11 of 12den zoude kunnen plaats hebben. Hoezeer nu de onzekerheid, waarin wij gedurig verkeerden, ons dikwerf tot eenige besluiteloosheid aanzettede, zoo deden wij, door tusschenkomst van onze vrienden, echter de noodige maatregelen nemen en schikkingen beramen, om, bij het gewenschte ontslag, onzen intrek in het Hôtel de Hollande te nemen. Inmiddels kwam, des avonds ten acht ure van den 11den, de Heer testard, Concierge van La Sainte Pélagie, den gijzelaren berigten, dat hij van het Ministerie nog niet de noodige schriftelijke order tot ons ontslag bekomen had, maar dat hij dezelve elk oogenblik te gemoet zag, en wij hoogstwaarschijnlijk toch wel den volgenden dag zouden worden ontslagen. Welk eene traagheid! De uitgestelde hoop krenkt het hart. - Nogmaals verliepen er drie dagen, zonder dat wij eenige de minste bevestiging van ons ontslag vernamen, veel min de tijdsbepaling, wanneer hetzelve zoude plaats hebben. Het verwijl van deze dagen gaf ons op nieuws aanleiding tot het maken van allerlei bedenkingen. Dat er van den eenen of anderen kant oponthoud plaats had, dit bespeurden wij maar al te duidelijk; dan, wat tot die noodlottige vertraging aanleiding gaf, of dezelve gezocht was, dan wel, of er wezenlijk eenig misverstand ten onzen aanzien tusschen de
Ministeriën bestond, dit bleef ons even raadselachtig. Onder het maken van deze en dergelijke bedenkingen liep ook de dag van den 14den Maart ten einde; reeds waren wij gereed ons ter rust te begeven, en in de armen van den weldadigen slaap eenige verademing te zoeken van de onrust, die ons hart zoo zeer benaauwde, toen de Concierge testard bij ons binnentrad, en ons te verstaan gaf, dat er hoop was, dat nu het plaats gehad hebbend misverstand tusschen de respective

{==80==} {>>pagina-aanduiding<<}
Ministeriën mogt zijn uit den weg geruimd, en dat de bespoediging der expeditie ons ontslag zou verhaasten. Den 15den daaraanvolgende, des namiddags, herhaalt de Concierge deze verzekering, in het bijzijn van den Inspecteur der gevangenis, die dit gezegde door zijne verklaring nieuwe kracht bijzet. Dan, ook de 16de Maart verloopt, en alles blijft in denzelfden toestand, ten opzigte van onze nadere bestemming.
Bij dit verhaal zij het mij vergund, mijnen Lezeren te doen opmerken, dat, zoodra wij, bij iedere verkeerde uitkomst, ons hadden gezet, om ons lijdzaam naar den gang der zaken te schikken, en met geduld den uitslag af te wachten, zich telkens iets nieuws opdeed, dat ons verlangen opwakkerde, en aan onze begeerte naar uitkomst nieuw voedsel gaf. Deze, eenmaal ontstoken zijnde, werd gedurig door ongedachte wending uitgedoofd, totdat weder eene nieuwe vonk het vuur der hoop in onzen boezem deed ontbranden. Zoo duurden de folteringen van 23 December 1813 tot 16 Maart 1814 aanhoudend voort. Eindelijk daagde ook de morgen van den 17den. Bij het ontbijt komt er geene aanzegging; ook niet later op den dag. Reeds beschouwden wij onze hoop wederom op nieuws vervlogen; reeds poogden wij onze vrijheid uit de gedachten te stellen - en zie daar! des namiddags ten drie ure wordt ons, uit naam van den Minister van Oorlog, aangezegd, dat wij, tot nadere dispositie, volkomen vrij waren, mits binnen de muren van Parijs verblijvende. - Zoo nam deze afmattende zaak een einde; en nog dienzelfden avond verwisselden wij onze gevangenis met het zoo veel aangenamer verblijf in het Logement het Hôtel de Hollande, aangedaan door de levendigste gevoelens van vreugde en dankbaarheid jegens den Algoeden over deze onze aanvankelijke bevrijding, die weldra door onze volkomene verlossing, door den intogt der Geälliëerden binnen Parijs, werd opgevolgd.
Na de tafereelen van dien tijd in Parijs te hebben bijgewoond, namen wij, in de maand April, de terugreize naar het lieve en nu ook verloste Vaderland aan, voorzien van het volgende paspoort:
‘Toonders dezes zijn de Heeren
de perponcher, }met een' bediende.
ram, } met een' bediende.
buddingh en } met een' bediende.
singendonck, } met een' bediende.


{==81==} {>>pagina-aanduiding<<}

die, tot hiertoe, op eene onregtmatige wijze, als Gijzelaars in Parijs teruggehouden zijnde, thans, bevrijd, zich van hier naar Utrecht begeven.
Waarom de gezamenlijke militaire en civiele Autoriteiten worden verzocht en aangemaand, om de voornoemde Heeren niet alleen ongehinderd op hunne reize te laten passeren, maar hun ook de noodige hulp en bijstand te doen geworden.
La Chapelle, bij Parijs, den 6den April 1814.

(L.S.) De Luit. Generaal van Z.K. Pruissische
Majesteit, Kommanderend Generaal van
het 3de Legerkorps, Ridder &c.

(was geteekehd) buloud.’

Ten slotte wil ik hier nog bijvoegen, dat ik bijna vijf maanden heb doorgebragt, zonder eenig schriftelijk berigt van mijne echtgenoote of kinderen te bekomen. Gedurende al dien tijd verkeerde ik in de volstrektste onzekerheid omtrent den welstand van de mijnen. Het kostte mij niet weinig moeite, die onzekerheid door te worstelen, en mijn verlangen naar eenig berigt was hijgend. Hetzelve verminderde al vast niet, daar, in het verloop van dien tijd, de Heeren de perponcher en ph. ram elk twee brieven van hunne aanverwanten ontvingen. Hieruit bleek, dat er gelegenheid was, maar niet voor mij! - Dit bedroefde mij, en wekte bekommering in mijn hart over het lot der mijnen.
Nog moet ik hier, als eene bijzonderheid, aanstippen, dat, te midden van de akeligheid eener pijnigende gevangenis, de dagen als uren voortsnelden. De eerste vier weken was dit door al de gijzelaren waargenomen. Naderhand bleek mij, dat dezelfde gewaarwording bij alle staatsgevangenen, die langen tijd waren opgesloten geweest, plaats had. Welk eene wijsheid en ontferming, dat een zoo droevige tijd vlugtig heensnelde, en niet met tragen tred zijnen donkeren gang vervolgde!







{==82==} {>>pagina-aanduiding<<}

De beoefening der teekenkunst eene rijke bron van genoegen, bijzonder in den jeugdigen leeftijd.


Door W.H. Warnsinck, Bsz. (*)


't Is hoogtijd voor de kunst en feestdag voor de jeugd, 
Het uur van zoet genot en hooge zielevreugd: 
De jeugd gevoelt de borst van reinen wellust zwoegen, 
En de ouderdom geniet een kalm, bedaard genoegen; 
De vader slaat het oog op zijn' beminden zoon, 
En 't knaapje staart, verrukt, op de opgehangen kroon; 
Die kroon zal kunst en vlijt, voor aller oog, beloonen, 
En wekt en schraagt den moed tot ijv'rig pligtbetoonen. 
't Is hoogtijd voor de kunst en vierdag voor de vreugd; 
Het vrolijk feestuur slaat voor ouderdom en jeugd. 
 
Mijn vrienden! 'k zing voor u. - U, jonge kunstenaren! 
Zij eerst mijn lied gewijd en 't offer van mijn snaren; 
Leent de ooren aan mijn' zang, en neemt hem aan in gunst; 
'k Verhef het zoet vermaak der schoone Teekenkunst; 
Op 't feest, aan haar gewijd, wil ik 't genoegen malen, 
Dat ze in uw jeugdig hart, zoo vaak, deed nederdalen; 
En wat uw ziel verrukt, als gij den kostb'ren tijd 
Aan 't kennen van haar schoon en haar beoef'ning wijdt. - 
Ja, vrienden! 'k zing voor u; - 't genot, dat gij moogt smaken, 
De vreugd, die thans uw borst in reinen gloed doet blaken, 

{==83==} {>>pagina-aanduiding<<}

Zal ook mijn vreugde zijn; ik voeg mij in uw' kring; 
'k Was eenmaal ook als gij, 'k was eenmaal jongeling: 
Waant niet, dat ik uw heil, door stroeven ernst, zal storen; 
Wat gij als jong'ling smaakt, kan mij als man bekoren; 
Wee hem, wien uw genot het stug gemoed niet streelt! 
Gewis, nooit heeft zijn ziel in 's levens vreugd gedeeld. 
 
't Is zalig voor mijn hart, dit feest der jeugd te vieren; 
Ik hoor triomfgezang, en 't kraken der laurieren; 
Verdienste draagt de kroon, in 't perk der eer behaald; 
De kunst beloont haar kroost, en juicht en zegepraalt. 
Zij zelv' verheft zich fier; haar schoon bekoort onze oogen; 
Zij toont ons, bij dat schoon, haar' rijkdom, haar vermogen; 
Verheft en roert het hart, en lokt, door ware vreugd, 
Niet slechts de grijsheid uit, maar meest de lieve jeugd. 
 
Spreekt, mannen! vaders, spreekt! hebt gij den tijd vergeten, 
Zoo zalig eens, als kind, in 's vaders huis gesleten, 
Toen u een wereldschat in 't speelgoed tegenblonk, 
Dat u de lieve hand der dierb're moeder schonk? 
Ja, toen reeds was de kunst uw innig welgevallen; 
Een prent, een teekening was u het waardst van allen, 
Was u de liefste gift, was u alleen genoeg, 
Ja alles, voor een hart, dat naar niets hoogers vroeg. 
Mijn vrienden! zegt het mij, kunt ge aan dien tijd gedenken, 
En niet een zoet gevoel aan die herinn'ring schenken? 
Hoe dikwerf werd uw heil ten hoogsten top gebeurd, 
Bij 't kleine boekgeschenk, met plaatjes fraai gekleurd; 
Geschenk, dat, in uw oog, meer schoonheid had en waarde, 
Dan schitt'rend puikgesteent', ja dan al 't goed der aarde. - 
Mij staat die gouden tijd, nog dikwerf, voor den geest; 
Vaak smaak ik nog de vreugd, die eenmaal is geweest; 
En komt een dierbaar kroost mijn gade en mij omringen, 
Dan stem ik 't speeltuig aan, om van mijn heil te zingen. 
 
O nutte en ed'le kunst! de jeugd bemint uw zoet, 
En vrij en zonder dwang zet zij den zwakken voet 
Op 't spoor, dat gij betreedt; ja, durft uw' voetstap drukken. 
Het is zoo, duizendwerf moge elke proef mislukken, 
Waar 't ongeoefend oog de onvaste hand misleidt; 
Het knaapje wanhoopt nooit; neen, hij smaakt zaligheid. 

{==84==} {>>pagina-aanduiding<<}

Staar op zijne ed'le drift, aanschouw zijn ijv'rig streven, 
Om 't ruw geschetst ontwerp een' beter' vorm te geven; 
Uit al wat hem omringt, is ras de keus bepaald, 
En wat zijn oog bekoort, staat op 't papier gemaald. 
Wie zou het kreupel werk, om veel gebrekkigs, laken? 
Wie zou met stroeven blik den blijden knaap genaken? 
Al wat zijn vreugd niet voelt, veroorzaakt hem verdriet: 
Neen, ed'le kindervriend! gij stoort die blijdschap niet; 
Gij lonkt uw liev'ling toe, het kind staat opgetogen; 
't Genot kleurt zijn gelaat, en tintelt hem uit de oogen. 
 
Een schooner dag breekt aan - de kunst treedt zelv' hervoort, 
En 't knaapje wordt door haar tot ed'ler taak gespoord: 
Hij blijft, met oog en oor, aan nutte lessen hangen; 
Hoe wordt zijn hoop gevoed, en met haar zijn verlangen! 
't Geliefkoosd kinderspel, weleer zijn hoogst' geneugt', 
Verliest zijn tooverkracht, bij reiner zielevreugd: 
Zijn hand, weleer gewoon den kaatsbal weg te sling'ren, 
Klemt nu de teekenpen, met geestdrift, in de ving'ren; 
Hij volgt het voorbeeld na, door 's meesters hand gemaald, 
En borgt van hooger kunst, wat aan zijn kunst nog faalt. 
Hoe vrolijk wordt de tijd, bij dit bedrijf, gesleten! 
Hoe vaak wordt spijs en drank daarbij geheel vergeten! 
Schoon de onbeschaafde knaap zijn' lust en vlijt bespot, 
Toch blijft de kunst voor hem een bronwel van genot: 
Geen enkel oogenblik gaat, ongebruikt, verloren; 
't Veroorzaakt hem zelfs smart, wat zijne vlijt moog' storen; 
Het uur, der kunst gewijd, is hem een dierb're schat, 
Een goed, dat al zijn heil en levensvreugde omvat. 
 
Wel hem! 't gevoel voor't schoon zweeft hem door hart en ad'ren; 
Hij mag, van trap tot trap, het meer volmaakte nad'ren; 
Wat dikwerf is mislukt, mislukt hem thans niet meer; 
Zijn moed verhoogt zijn kracht, en sterkt haar keer op keer. 
Hoe streelt hem dit besef van al zijn rust'loos pogen, 
Ziet hij de schoone vrucht geteekend voor zijne oogen 
Het zelfgevoel ontwaakt, en, wars van ijd'len waan, 
Ziet hij 't voltooid taf'reel, met zoeten wellust, aan: 
Hij wenscht, bij wil, hij poogt steeds verder voort te streven; 
De kunst, en zij alleen, is 't leven van zijn leven; 
Tevreden met zich zelv', en heel zijn ziel in rust, 

{==85==} {>>pagina-aanduiding<<}

Wordt nimmer 't heilig vuur, dat in hem blaakt, gebluscht. 
Tuigt, jonge vrienden! tuigt; kon niet het welgelukken 
Van elk voltooid gewrocht uw jeugdig hart verrukken? 
Wat antwoordt uw gevoel? Sloeg u de borst niet hoog, 
En blonk geen vreugdetraan in 't helder fonk lend oog? 
Deed immer nietig spel aan u die blijdschap smaken, 
Die 't zelfbewustzijn schenkt bij ijv'rig zelfvolmaken? 
Neen, vrienden! zulk een vrucht groeit slechts aan d'ed'len stam, 
Die uit het godd'lijk zaad van 't schoon zijn' oorsprong nam. 
 
Het onbeperkt verschiet, waarop onze oogen staren, 
Tooit zich in 't helderst licht. Ja, jonge kunstenaren! 
De baan, die gij betreedt, leidt u tot hooger doel, 
En 't gad'loos schoon der kunst vermeestert uw gevoel: 
Reeds zijt gij 't voorportaal van 't heiligdom genaderd, 
In schaduw van laurier en palmen, nooit ontbladerd. 
Hier klinkt der kunsten lof bevallig, zacht van toon; 
Verdienste, en zij alleen, draagt hier de gloriekroon. 
Komt, vrienden! treedt met mij dien heil'gen tempel binnen. - 
Wat denkbeeld, nooit gedacht, vermeestert thans uw zinnen? 
Wat denkbeeld? - ‘Rafaël, wiens kunst heel de aard' vereert, 
Was eenmaal ons gelijk, heeft ook, als kind, geleerd: 
Hoe! zou 't een droombeeld zijn, zijn roemrijk spoor te drukken?’ 
Neen, vrienden! laat die hoop u vrij de ziel verrukken. 
Schoon nog uw zwakke kunst 't gewenschte doel niet raakt, 
Schept moed: de toekomst wenkt; eens wordt uw werk volmaakt. 
Niets stuit u in uw vaart; gij moogt met blijdschap hopen; 
De tempel van den roem staat voor u allen open; 
Geen dorre zandwoestijn geleidt u derwaarts heen, 
Neen, bloemen, frisch van kleur, ontluiken voor uw schreên. 
Ducht hier geen wreed bedrog, geen goochelspel der zinnen; 
Gij kunt, als Rafaël, ook roem en glorie winnen; 
Volgt slechts zijn edel spoor, streeft immer hem nabij, 
Dan wordt gij wat hij was, dan wordt gij groot als hij. 
 
Hoe! nooit volprezen kunst! zoudt gij de jeugd niet streelen? 
Door u ziet zij zich mild met lof en eer bedeelen. 
Is 't pad, dat gij betreedt, soms moeilijk, steil en smal, 
Gij zelv' beloont uw kroost, en 't loon verzoet het al. 
Mijn vrienden! als ge uw werk, volbragt met welbehagen, 
Uw' dierbare oud'ren toont en aan hen op komt dragen, 

{==86==} {>>pagina-aanduiding<<}

Wanneer ge in 't moederoog een traantje zwellen ziet, 
Wat weegt dan op bij 't heil, dat gij zoo ruim geniet? 
Wen 's meesters gulle lach uw kinderwerk bejegent, 
Wat haalt dan bij een uur, met zoo veel vreugd gezegend? 
Wen vriend en bloedverwant uw kunstmin eert en acht, 
Wat is er dan op aard', waarvan ge iets hoogers wacht? 
De traagheid moge aan u dat rein genot benijden, 
Het spoort u om uw jeugd geheel der kunst te wijden. 
Ja, vrienden! de eer is zoet; de glans, die haar omstraalt, 
Is lieflijk voor het hart, waar kunstmin zegepraalt; 
En zoudt ge dan op 't spoor, zoo moedig ingeslagen, 
Niet naar die zege staan, niet elke poging wagen? - 
Wat vraag ik?... lieve jeugd! gij ziet mij zwijgende aan; 
Maar 'k lees het in uw oog, ja, gij zult voorwaarts gaan! 
 
Dus zong ik u het zoet der kunst en vlijtbetooning; 
'k Zong u haar rein vermaak, haar' wellust en belooning: 
Maar zwak en laag weêrklonk de nagalm van mijn luit; 
Zij drukt, wat ik gevoel, en wat gij smaakt, niet uit. 
Toch juich ik nevens u, daar 't plegtig feestuur nadert; 
Met blijdschap zie ik u thans om mij heen vergaderd, 
Hem wacht de lauwerkroon, die al zijn' lust en vlijt 
Der schoone Teekenkunst, standvastig, heeft gewijd, 
Die, in deze oefenschool, de ontwikk'ling van zijn krachten 
Ten offer bragt aan deugd en naarstig pligtbetrachten; 
Ook hier, waar alles doelt op 't Nut van 't Algemeen, 
Hier siert de krans der eer verdienste en kunst alleen. 
 
Verwinnaars! aller oog is thans op u geslagen. 
Hoe gloeit der oud'ren hart van liefde en welbehagen! 
Zinkt neder aan hun borst, waarin uw beeldt'nis leeft, 
En smaakt er al de vreugd, die 't plegtig heden geeft. 
Ja, vreugde is thans uw deel: van al het zorglijk zaaijen, 
Mijn vrienden! moogt gij nu de rijkste vruchten maaijen; 
En wie, als de oogst genaakt, de sikkel klinkt door 't graan, 
Wie blijft dan koel en koud, en heft geen feestlied aan? 
Neen, dan stroomt oud en jong het vrolijk landvolk tegen, 
En 't klinken der schalmei weêrgalmt langs veld en wegen; 
Dan speelt en lacht elk blijde, en, met verheugden geest, 
En onder zang en dans, houdt heel het landschap feest. 



{==87==} {>>pagina-aanduiding<<}

(Vóór de uitdeeling der Getuigschriften.)

Ziet gij daar ginds dien akker niet, 
Met netels digt omschoeid? 
Waar eenmaal welig koren stond, 
Ontschiet een dunne halm den grond, 
Waar 't onkruid tiert en groeit; 
 
En, ach! dat dunne halmpje kwijnt, 
Daar 't lucht en voedsel derft; 
Het kwijnt en buigt het hoofd ter neêr, 
De stengel knakt, het bloeit niet meer, 
't Verdort, in 't einde, en sterft. 
 
Ziet gij daar ginds dien akker niet 
Zoo heerlijk bloeijend staan? 
Bekoorlijk is, voor ons gezigt, 
Omglansd door 't vrolijk zonnelicht, 
Die zee van golvend graan: 
 
De vruchtbaarheid siert elken halm, 
Die aan den grond ontspruit; 
Hier stort de hand des overvloeds, 
Gezeten op zijn zegekoets, 
Den vollen horen uit: 
 
Hier staat het schoone beeld der vreugd 
Voor aller oogen bloot; 
Maar ginder, op dien woesten grond, 
Daar zweeft het vaal gebrek in 't rond, 
En spelt den bangsten nood. 
 
Maar daar ook heeft geen nijv're hand 
Den nutten ploeg bestuurd; 
Maar daar ook heeft nooit hoop op loon 
De zucht tot ijv'rig pligtbetoon 
Gewekt en aangevuurd. 
 
Slechts dáár, waar werkzaamheid en vlijt 
Verzwakte krachten sterkt, 
Slechts dáár wordt, bij 't besef van pligt, 
Het moeilijk werk getrouw verrigt, 
Dáár wordt wat groots gewerkt: 

{==88==} {>>pagina-aanduiding<<}

Maar dáár ook gaat de vreugd ter feest 
En juicht en speelt en lacht; 
Maar dáár ook wordt een heil gesmaakt, 
Een heil, waarnaar de sterv'ling haakt, 
Waarnaar hij vurig tracht. 
 
Ja, de arbeid viel soms zwaar genoeg; 
Maar 't loon vergoedt het werk: 
Dat loon is groot, dat loon is zoet, 
Dat loon geeft wellust aan 't gemoed, 
En blijdschap zonder perk. 
 
Getuigt het, jonge vrienden! spreekt, 
Of u dit heil niet streelt! 
Die grond, met zoo veel zorg beploegd, 
Waarop zich 't oogstgetij' vervroegt, 
Vertoont uw treffend beeld. 
 
Ja, vrienden! de oogsttijd lacht u aan; 
Gij hebt met vlijt gezaaid; 
Thans slaat voor u het vrolijkst uur; 
Gij draagt de garven in de schuur, 
Met blij gejuich gemaaid. 
 
Waar traagheid tijd en uur versliep, 
Hebt gij getrouw gewaakt; 
Hebt gij, met lust, uw taak volbragt, 
En nimmer wijzen raad veracht, 
En nooit uw' pligt verzaakt. 
 
Maar nu ook blijft der braven lof. 
Het siersel van uw jeugd: 
Reeds heeft, met glansrijk eereschrift, 
De hand des roems uw' naam gegrift 
In 't heiligdom der deugd. 
 
Ziet, alles juicht u vrolijk toe, 
Waar de eer u lauw'ren schenkt! 
Ziet, alles wekt en spoort u aan, 
Met lust en ijver voort te gaan, 
Waar 't schoon der kunst u wenkt! 

{==89==} {>>pagina-aanduiding<<}

Wijdt dan uw jeugd aan deugd en kunst 
En naarstig pligtbetoon; 
Streeft op de baan der kunst vooruit; 
Dan wordt de glorie eens uw buit, 
En siert ge u met haar kroon. 


(Vóór het uitreiken der Eereprijzen.)

Na jaren, vol van schande en druk, 
Verscheen de heildag van geluk, 
Van vrede en vrijheid weêr, uit dik en tastbaar duister; 
De aloude grootheid werd hersteld, 
En, wat vernield lag en geveld, 
Herrees met schooner' glans en blonk met nieuwen luister. 
 
Toen, bij dien blijden wisselkeer, 
Hernam de kunst haar' erfgrond weêr, 
En 't welkom klonk haar toe aan Neêrlands achtb're stranden: 
Toen trad zij grootsch ten tempel heen, 
En riep haar priesterschaar bijeen, 
En deed op haar altaar het heilig reukwerk branden. 
 
Zij nam die geurige offers aan, 
En schonk onwelkb're lauwerblaên, 
Gevlochten tot een' krans, haar' priesters tot belooning: 
Zij hief de kroon der eer omhoog, 
En glansrijk blonk, voor aller oog, 
Dit onderpand des roems, dit merk van eerbetooning. 
 
Maar eind'lijk sprak zij 't godd'lijk woord, 
Door heel haar priesterschap gehoord: 
‘'k Wil, dat ook Neêrlands jeugd zich tot mijn' dienst vergader', 
Dat Neêrlands jeugd mij offers breng', 
Voor mijn altaar den feestwijn pleng', 
En, aan des Amstels boord, mijn' heil'gen tempel nader'.’ 
 
Die godspraak is, in al haar kracht, 
Vervuld en grootsch aan 't licht gebragt. 
Gij tuigt het, ed'le rei van jonge kunstenaren! 
Gij tradt, door 't schoon der kunst bekoord, 
Op 't schitt'rend spoor der glorie voort, 
En erft de kroon der eer, waarop uw oog bleef staren. 

{==90==} {>>pagina-aanduiding<<}

Geluk, verwinnaars! met die kroon! 
Zij is uw siersel en uw loon; 
Zij is voor u bestemd, na 't eervol zegepralen: 
Verheugt u met al 't vuur der jeugd; 
Wij allen deelen in uw vreugd, 
En voelen, wat gij voelt bij 't glansrijk roembehalen. 
 
Behoef ik, in dit plegtig uur, 
Met klem van taal, met kracht en vuur, 
Tot naarstig pligtbetoon, mijn vrienden! u te prikk'len? 
Neen, 'k zie op u met wellust neêr; 
Gij handhaaft de eens verworvene eer; 
In u zal zich het zaad van 't goede en schoone ontwikk'len. 
 
In u blaakt, met ondoofb'ren gloed, 
De vonk, die alles kweekt en voedt; 
Gij zult het doel der kunst en uw volmaking nad'ren: 
Bij elken stap, die derwaarts leidt, 
Vindt ge u een nieuw genot bereid, 
En 's levens zoetste vreugd stroomt u door hart en ad'ren. 
 
Die zuiv're bronwel van geneugt' 
Is 't erfgoed van den vriend der deugd; 
En wie de deugd bemint, vereert het schoone tevens: 
Ja, waar zich deugd aan kunstmin paart, 
Daar bloeit, op 't kronk'lend spoor der aard', 
Voor ouderdom en jeugd, het schoonst gebloemt' des levens. 


(Na de Prijsuitdeeling.)

Maar, wat zie ik? blinken tranen hier en daar in 't kinderoog? 
Maar, wat zie ik? wischt de hand hier, daar en ginds de koonen droog? 
Jonge vrienden! ik versta u, - 'k weet, wat u zoo smartlijk is; 
't Missen van den palm der glorie baart uw ziel die droefenis: 
O! die droefheid is zoo heilzaam; zij vertoont een zacht gemoed, 
Waar de reine stem der eerzucht zich nog krachtig hooren doet. 
Dan, mijn vrienden! staakt dat treuren; ziet op 't weêr geopend perk; 
Geeft den moed toch niet verloren: jongelingen, op! aan 't werk! 
Weêr aan 't werk met nieuwen ijver, met versterkten lust en kracht! 
Blijft op de overwinning staren, die den ed'len strijder wacht. 

{==91==} {>>pagina-aanduiding<<}

Ja, gij wilt het, ja, gij zult het, en 't volbrengen van uw taak 
Schenkt u eenmaal, schenkt u zeker, voor het hart, het zoetst vermaak: 
Ja, gij hoort en volgt de lessen, die volmaakter kunst u geeft, 
En gij ziet het, en gij voelt het, dat gij immer voorwaarts streeft. - 
Telt ons Neêrland groote mannen, door hun stout penseel beroemd, 
Heeft ons Neêrland dierb're namen, die Euroop met eerbied noemt, 
Poogt steeds hun gelijk te worden: 't zelfde voetspoor, dat gij drukt, 
Was ook 't pad, waarop hun kunstmin d' eersten lauwer heeft geplukt. 
Op dan, jonge kunstenaren! op dan, breidt uw krachten uit, 
En de hooge roem der vad'ren wordt eenmaal uw rijke buit. 
 
Ed'le Mannen! wier verdienste reeds uw' naam met roem bekroont, 
Die der jeugd het ware voetspoor hier door les en voorbeeld toont! 
Wilt ook onzen lof ontvangen; gij zijt aller eerbied waard'; 
Ook voor u heeft thans de Dichtkunst haar gewijde lier besnaard: 
Elke kweek'ling, die den lauwer winnen mogt in 't perk der eer, 
Brengt aan u zijn dankb're hulde, legt zijn' eerkrans voor u neêr; 
Hier, waar zegezangen klinken, bij 't voldingen van den strijd, 
Hier ook zweeft op aller tongen 't ned'rig danklied, u gewijd. 
Vrienden! smaakt nog lang den wellust, dien dit plegtig heden biedt; 
Ik kan slechts dat heil gevoelen, maar het zingen - kan ik niet. 
 
Ouders! Magen! Kindervrienden! Kunstbeminnaars! smaakt de vreugd, 
Die den vriend van 't goede en schoone, op dit glansrijk feest, verheugt. 
Ziet gij 't welig plantje groeijen, op welks bloei gij rust'loos hoopt, 
't Is een wellust, dien u de aarde nooit voor al haar schatten koopt. 
Ed'le mensch- en kindervrienden! 'k ben de tolk van uw gevoel; 
't Schragen van deez' nutte stichting is en blijft uw heerlijk doel; 
Gij ziet, in 't ontluikend knopje, wat de bloem eens worden kan; 
Gij ziet, wat de toekomst teekent, en beseft de waarde er van. 
Ja, mijn vrienden! moedig slaan wij allen hier de hand ineen, 
En ons wenschen en ons pogen strekt tot Nut van 't Algemeen. 





{==92==} {>>pagina-aanduiding<<}

De nacht des gerigts.


(Een Droom.)

De trompetten daverden voor het laatste Oordeel. En de graven openden zich, en de zondaars traden voor den Regter. En zij vielen allen voor hem neder en sidderden, en luisterden met angstig verlangen naar zijn vonnis. Hij schudde vol ernst het hoofd. Nu steeg er Een van de onderste trappen des troons. Hij hield een boek in de hand; elke letter was eene rugspraak uit het verledene, eene herinnering uit het leven. En de toonen krasten te zamen in een jammerend koor, en drongen rondom de misdadigers; en voor de oogen der zondaren lagen al hunne daden open, met derzelver gevolgen. Zij wendden wel oogen en ooren ter zijde, maar te vergeefs; want voor en achter hen klonken de toonen onophoudelijk voort, en de echo weêrkaatste die, wanneer zij in de oneindigheid wilden wegsidderen. Toen trad de Engel der Vergelding voor den Wereldregter, en sprak: ‘Heer! wat moet het loon der boosheid zijn, welke uwe bedoelingen verstoorde?’ En de Regter sprak het ééne woord: ‘Eeuwigheid!’ De zondaren hoorden het, vielen op de knieën, en jammerden: ‘Vernietiging kome, en verdelge ons!’ Maar het was rondom stil, en door de doodsche stilte suizelde het jammerend na: ‘Herinnering en Eeuwigheid!’


Hollandsche verdraagzaamheid in de zestiende, en Pruissische in de negentiende eeuw, onderling vergeleken.

Toen de Doopsgezinden in Zeeland, in den jare 1579, gemoedelijke zwarigheid maakten in het waarnemen der schutterlijke diensten, en daarover door de Regering gemoeid werden, hield de onvergelijkelijke willem I. hun de hand boven het hoofd, en waarborgde de onschendbaarheid hunner godsdienstige voorregten.
Toen de Doopsgezinden in Pruissen, in den jare 1805, gemoedelijke zwarigheid maakten in het waarnemen van den krijgsdienst, deed de Regering hun weten, dat, wanneer zij

{==93==} {>>pagina-aanduiding<<}
hunne kinderen niet aan de verdediging des Vaderlands wilden toewijden, zij hunne stukken land verkoopen, tien percent van hun vermogen betalen, en - het land verlaten konden. Elk huisgezin bezat tusschen de 100 en 600 morgen. Deze menschen, liever dan tegen hun geweten te handelen, namen de schuilplaats aan, die hun de verlichte en verdraagzame alexander van Rusland aanbood, verkochten hunne onroerende goederen, en trokken, ten getale van omtrent 2400, met al hun vee naar het zuidelijke Rusland, in het District Melitopol, alwaar zij in vrede en rust hun geweten beleven, en door werkzaamheid, braafheid en onderwerping aan de Regering uitmunten. (Zie Neue Allgem. Geogr. Ephemeriden voor 1807.)
O gij schoone, verdraagzame, verlichte - militaire negentiende Eeuw!


Nuttige uitvinding voor hongerige schrijvers.

Zekere Heer bareta, in Frankrijk, eigenaar eener Papierfabrijk, heeft eene nieuwe eigenschap der Aardappelen ontdekt. Hij vervaardigt, namelijk, uit derzelver gezuiverd merg een sterk pakpapier, en meent het ook tot schrijfpapier te kunnen bereiden. Wanneer hij het daarheen konde brengen, het Aardappel-papier eetbaar te maken, zoo konden onze Archiven tevens Noodmagazijnen worden voor dure tijden, en de Leipziger Mis de grootste spijsmarkt van Europa. Maar wee den letterkundigen roem! want menig Dichter konde in verzoeking gebragt worden, zijne eigene werken op te eten. De Boekhandelaars, echter, waren geborgen: immers geen werk werd tot scheurpapier verbruikt. Onze Recensenten konden alsdan zeggen: Dat boek deugt niets, maar het smaakt goed. Het ware ongetwijfeld de zeldzaamste Omwenteling, die de wereld immer konde opleveren. Ten goede of ten kwade? Wie kan dat a priori bij Omwentelingen bepalen?



{==94==} {>>pagina-aanduiding<<}

Een krijgsmanswoord.

Toen de Fransche Bevelhebber, Hertog van noailles, bij de belegering van Girona, ten jare 1711, eene batterij bezocht, vloog een geschutskogel zeer digt bij hem langs. ‘Hoort gij die muzijk?’ vroeg hij den dooven rigolo, die over de Artillerij het bevel voerde. Ik geef nooit acht op die komen, antwoordde rigolo, maar alleen op die henengaan.


Wél betaald.

In een Hôtel te Brugge, waar open tafel werd gehouden, bevond zich onlangs een aanzienlijk gezelschap, waaronder één Hollander en één Franschman, aan tafel, om het middagmaal te houden. De Franschman beklaagde zich, volgens de loffelijke gewoonte dier heeren, over alles, wat men opdischte, en niets kwam met zijn' Franschen smaak overeen. Eindelijk werd er ook een kalfskop opgedragen, welken hij zoodra niet in het oog kreeg, of hij riep, op den toon der grootste zelfvoldoening, uit: ‘Ah! voilá une tête hollandaise.’ De Hollander nam daarop den kalfskop tot zich, schepte er de hersenen uit, en plaatste denzelven alzoo weder midden op de tafel, in antwoord op des Franschmans snedige aanmerking alleenlijk zeggende: ‘Voilá une téte française!’






De stoomboot.


Wat vaartuig ziet mijn oog daar snellen langs de baren, 
Terwijl een zwarte damp d'ontzeilden mast ontvliedt? 
Het schijnt door eigen kracht daar pijlsnel heen te varen; 
Want stil is 't, als het graf; - geen zuchtje trilt de blâren, 
En 'k hoor op 't zwijgend nat der riemen maatslag niet. 

{==95==} {>>pagina-aanduiding<<}

Geen zeildoek, zaamgegijd, is om den mast geregen, 
Die zwarten neveldamp voor wimpeltooisel heeft; 
En zeilloos snelt het voort, schoon tij en stroomen tegen, 
Gelijk een adelaar, in hooger spheer gestegen, 
Nog sneller dan de wind door wolk en nevel streeft. 
 
Verbazing grijpt hen aan, die van den oever staren; 
't Schijnt hun een helsche geest, die langs de golven spoedt. 
Zoo schrok de Amerikaan, toen hij op 't vlak der baren 
De vlotte burgten zag, bemand met moordenaren, 
En Goden dacht te zien in Spanjes roofgebroed. 
 
Neen, 't is geen boot, gewoon langs helschen stroom te zweven; 
Zij braakt uit hare kiel geen moord of krijgsgeweld: 
Neen, vreedzaam vliegt zij voort, door waterdamp gedreven, 
Om spoediger den vriend aan vrienden weêr te geven, 
Wanneer, na langen togt, hij vrolijk huiswaarts snelt. 
 
Zij knoopt de landen zaam, door zeeën afgescheiden, 
Hervormt de langste reis in blijde spelevaart; 
Zij lacht met tij en stroom, die vruchtloos haar bestrijden, 
Spoedt snel in stilte voort, durft fier den storm verbeiden, 
En maakt het buldrend nat ten eeuwgen slaaf der aard. 
 
Blijft niets dan onbereikt voor 't menschelijk vermogen, 
En temt die zwakke worm, Natuur! uw reuzenkracht? 
De bliksems van de Goôn heeft hij hun kracht onttogen, 
Den oceaan geboeid, de zeeën op doen droogen, 
En bergen, hemelhoog, vereffend door zijn magt. 
 
Hij dorst op broze wiek door reiner dampkring dwalen, 
En zien uit hooger lucht naar 't lager bliksemlicht; 
Hij in het hart der aard met aks en beitel dalen, 
Zoodat de weêrgalm dringt tot Pluto's koningszalen, 
En dees het somber oog verschrikt naar boven rigt. 
 
Reeds eeuwen snelde hij langs de opgeruide baren, 
Daar wind het vaartuig drijft en 't witte zeildoek spant, 
Thans voelt hij zich te groot om giften zaam te gâren, 
En doet de ranke boot door eigen stuwkracht varen, 
Niets dankende aan Natuur, van oost- naar westerstrand. 

{==96==} {>>pagina-aanduiding<<}

Zeg, zwakke sterveling, wien 't kleinst insekt doet beven! 
Hoe boeit gij, zwak gespierd, dus de Almagt der Natuur? 
Hoe kunt gij, worm eens dags! 't heelal uw wetten geven? 
O! voel slechts in uw borst; de geest, u ingeweven, 
Is ondeel van uw' God, is sprank van 't eeuwig vuur. 
 
Door Hem hebt gij op aard het algebied verkregen, 
En 't kleinst, door Hem bezield, wrocht duizend wondren uit. 
Een weinig waterdamps, in de enge buis gestegen, 
Heft daar den stamper op; de raderen bewegen, 
En 't stoomschip snelt daarheen, door niets in 't spoên gesluit. 
 
O ja! met majesteit doorklieft het schip de wellen, 
En elke raderslag is 't loflied onzer magt; 
En elke golf van rook, die we uit den mast zien snellen, 
Zal, heinde en veer verspreid, aan 't wijd heelal vertellen, 
Dat reeds, Natuur te groot, de mensch haar gunst veracht. 


8 Jan. 1819.
a. boxman.


De nationale beginselen.


‘Wanneer men 't Hollandsch kent, is ligt het Fransch te ontberen. 
Zijn moedertaal alleen wil ik het jongsken leeren. 
Zijt gij daarmeê tevreên, zeg wijfjelief?’ - 
‘O ja! 
Geen Fransch!’ - dus roept zij uit; terwijl ze, als uitgelaten, 
Haar' echtgenoot berigt, dat Jean begint te praten: 
En, volgens moeders les, noemt hun Petit weldra 
Zijn' vader, in 't Neêrduitsch, Papa! 
 
J.H.G. 







Uitgestelde schuld.


Wie Hendrik toch den buidel vult? 
Wat maakt hij niet een' zwier! - 
Zie hier een' koffer, opgevuld 
Met onbetaald papier. 
Hij noemt dit Uitgestelde Schuld, 
Zoo dood gelijk een pier! 
 
IJ. 








{==97==} {>>pagina-aanduiding<<}

Mengelwerk.

In welken zin beweert Jezus, dat zijne leer uit God is?


Door J. Roeloffs, Predikant te Oudewater.

Aan den Redacteur der Vaderlandsche Letteroefeningen.

In uw zeer geacht Maandwerk, No. 10 voor 1818, een Gesprek tusschen twee Predikanten lezende, over de vrage: In welken zin beweert Jezus, dat zijne leer uit God is? en door u zelven in het bovenschrift als uitgenoodigd, om het geopperde meer opzettelijk te bestrijden, gevoelde ik mij opgewekt, om hiertoe mijne krachten te beproeven.
Eer ik dit echter doe, moet ik vooraf openlijk betuigen: vooreerst: dat ik den Dorpleeraar, die dit stuk geschreven heeft, geenszins kan gissen, en ook om zijn gevoelen niet veroordeel. Integendeel erken ik, in hetgeen zijn Eerw. schrijft, eene ware belangstelling in, en hooge gedachte van de leer des Christendoms; en ik vind het altijd een kenmerk van een eerlijk hart, zóó te spreken en te schrijven, als men met zijn hart gelooft.
Ten 2de: dat ik met dit schrijven geenszins twist noch verdeeldheid onder de broederen bedoel; maar alleen, opdat wij, naar de les van Paulus, de waarheid in liefde betrachtende, allezins zouden opwassen in Hem, die het hoofd is, Christus.
Ten 3de: dat ik, even als Gij zelf bl. 451 verklaart, onderscheidene dingen in dat Gesprek gevonden heb, welke ik gaarne toestem; schoon ik niet kan ontvein-
{==98==} {>>pagina-aanduiding<<}
zen, dat de Schrijver de bedenkingen tegen zijn gevoelen zoo zwak mogelijk voorstelt en in het donker plaatst. Waarom ik ook bij het lezen voor mij zelven dacht, dat zijn Eerw. zijn stuk alleen in den vorm van een Gesprek tusschen twee Predikanten heeft opgesteld; dewijl ik toch niet kan denken, dat een Leeraar der Hervormde Kerk, die zich durft onderwinden, om met een' man van zoo veel kunde in tweestrijd te komen, zoo weinig wapenen zou hebben, om zich te verdedigen.
Eindelijk ontken ik niet, dat in de leer van Jezus zelf een voldoend bewijs voor derzelver Goddelijkheid gevonden wordt, en dat iemand, die met een onbevooroordeeld en deugdzaam hart dezelve onderzoekt, uit die leer zelve moet overtuigd zijn, dat ze uit God is.
Maar, hoewel ik dit alles gaarne erken en betuig, kan ik echter mij niet alleen met het gevoelen van den Dorpleeraar niet vereenigen, maar reken mij ook verpligt, ter bestrijding van hetzelve, het volgende aan te merken.
Volgens mijn inzigt, komt het verschil op deze twee stukken neder: Vooreerst: Is de leer van Jezus uit God, in dien zin, in welken iedere waarheid, welke den mensch wegens God, zijnen pligt en zijne bestemming onderrigt, Goddelijk verdient genoemd te worden, omdat zij eene verordening is, die door de Voorzienigheid wijsselijk voorbereid, bevorderd en bewaard is, om Godsdienst onder de menschen te bevorderen: hoewel God dit alleen middellijk deed door menschen, die Hij met hoogere geestvermogens uitrustte, en bekwaam maakte, om, door hunne duidelijker inzigten, op hunne tijdgenooten en op de nakomelingschap te werken? Is zij dus alleen middellijk van God oorspronkelijk? Of moeten wij het Christendom voor eene hoogere, onmiddellijke en onfeilbare openbaring van God aan de menschen door Jezus houden, om daardoor de menschen wijzer en beter te maken, en datgeen te leeren, hetwelk zij, zonder zulk eene Goddelijke openbaring, of geheel niet, of althans zoo duidelijk niet zouden geweten heb-
{==99==} {>>pagina-aanduiding<<}
ben, en welke wij verpligt zijn te gelooven en te gehoorzamen, omdat zij van God oorspronkelijk is? - En, in de tweede plaats, strekken de wonderwerken van Jezus en zijne Apostelen, van welke wij in het N.V. lezen, ook nog voor ons tot een geldend bewijs, om, in dien hoogeren zin, de leer van Jezus als uit God te erkennen?
Wat het eerste betreft: Wanneer wij de schriften van het N.V. onbevooroordeeld en met aandacht lezen, dan zal niemand kunnen ontkennen, dat Jezus zich zelven aan zijne tijdgenooten heeft voorgesteld als iemand, die op eene buitengewone wijze van God in de wereld gezonden was, om de wereld te verlichten, en de menschen door een hooger en onfeilbaar onderwijs dat alles te leeren kennen, hetwelk zij tot hunne verlichting, verbetering en gelukzaligheid noodig hadden te weten. Dit zal de Dorpleeraar toch niet ontkennen, wanneer hij het zeggen van Jezus leest, Joh. V:7, 11 en 17; te meer, wanneer hij onder het oog houdt, dat Jezus onder een volk leerde, hetwelk zeker geloofde, dat Mozes door eene onmiddellijke en onfeilbare openbaring zijne leer en wetten van God ontvangen had, om dezelve, als een gezant van God, aan hunne vaderen bekend te maken, en Hij zijne leer, onder anderen Joh. VI, boven die van Mozes verhief. Wat kon, wat moest dan dat volk van Jezus denken? Wat anders, dan dat die Jezus zich als zulk een gezant van God onder hen openbaarde, welke, even als Mozes, ja zelfs nog meer dan deze, zijne leer door eene onmiddellijke openbaring van God ontvangen had? - Ja, het was onmogelijk, dat de Joden dat zeggen van Jezus anders konden verstaan; Jezus gaf hun alle aanleiding, alle redenen, om zóó over Hem en zijne leer te denken.
Maar dan vraag ik, indien dit zoo is: Vooreerst: heeft dan Jezus beantwoord aan het oogmerk, hetwelk Hij met zijne leer bedoelde, namelijk, om de menschen te verlichten, zoo Hij inderdaad geene onmiddellijke en

{==100==} {>>pagina-aanduiding<<}
onfeilbare openbaring van God ontvangen had? Johannes stelt hem voor als het ware licht, hetwelk in de wereld kwam, om een iegelijk mensch te verlichten. Om daaraan te voldoen, moest Hij toch in de eerste plaats de menschen van hunne vooroordeelen trachten te genezen; zuivere, onvervalschte en opgeklaarde denkbeelden van zich zelven en van zijne leer inboezemen; hun leeren, wat zij volgens zijne lessen denken en gelooven moesten; ja, hen zelfs afbrengen van hunne verkeerde denkbeelden over Mozes en de Mozaïsche Godsdienstleer: dat moest bij Hem op den voorgrond staan, zoo Hij waarlijk den naam van een' verlichter des volks dragen mogt. Maar nu deed Hij, volgens de denkbeelden van den Dorpleeraar, juist het tegendeel; Hij liet toch den Joden hunne gedachten over Mozes, ja zelfs over de andere Profeten, en boezemde hun daarbij verkeerde denkbeelden van zich zelven en zijne leer in. Kan men dan met mogelijkheid Jezus voor een' volksverlichter houden? Neen: als de gedachte van den Dorpleeraar doorgaat, dan kan ik Jezus niet meer erkennen voor het licht der wereld, waarvoor Hij zich, Joh. VIII:12, zoo openlijk heeft uitgegeven.
Ik weet wel, men zal hiertegen zeggen: de wereld was toen nog niet rijp voor zulk eene verlichting: wilde Jezus nut stichten, dan moest Hij dit doen; anders zou het volk naar Hem niet gehoord, zijne leer niet aangenomen hebben. Maar, behalve dat Jezus dan, om zijn oogmerk te bereiken, zich aan een godvruchtig bedrog zou hebben schuldig gemaakt, - iets, hetwelk Hem in onze schatting zeer moet doen dalen, - zoo zou Jezus dan wel hier of daar, ten minste voor zijne getrouwste leerlingen, tot welke Hij eenmaal zeide: Ulieden is het gegeven, de verborgenheden des Koningrijks van God te verstaan, en die eenmaal zijne leer in de wereld moesten prediken, wenken gegeven hebben, dat men Hem anders verstaan, andere denkbeelden van Hem en zijne leer vormen moest. En waar vinden wij die wenken? Het tegendeel is waar; Hij sprak voor

{==101==} {>>pagina-aanduiding<<}
zijne leerlingen nog duidelijker, nog sterker over het Goddelijk gezag van zijne leer, als onmiddellijk van God oorspronkelijk, dan Hij tot het volk deed; en is daardoor dan ook oorzaak, dat nog duizenden zijne leer als eene onmiddellijke en onfeilbare openbaring van God erkennen. Hoe is het dan toch mogelijk, dat men iemand, die zoo vele vooroordeelen gevoed, zulke verkeerde godsdienstige denkbeelden in de wereld verspreid heeft, nog den naam van een' verlichter des volks zou kunnen geven?
Maar ook daarenboven, zoo de gedachte van den Dorpleeraar doorgaat, dan moet een van beiden waar zijn: óf Jezus heeft niet alleen de Joden van zijnen tijd, zelfs zijne bijzondere vrienden, misleid, maar ook ons nog bedrogen, door ons zulke denkbeelden van zich zelven en van zijne leer in te boezemen, die geheel ongegrond en verkeerd zijn, die ons van het spoor der waarheid afleiden, onze godsdienstige denkbeelden verwarren, en oorzaken zijn, dat wij Hem eene eer toebrengen, welke God alleen toekomt, gelijk wij duidelijk zien Joh. V:23; óf wij moeten Jezus houden voor eenen vromen dweeper, die, door eene verhitte verbeeldingskracht en onredelijke geestdrift, zich zelven voor iets en voor iemand gehouden heeft, hetwelk en wie Hij niet was, en die op zijn best in zijn enthusiasme nog iets goeds gesticht heeft, waarvan eenige weinige verlichte menschen nut trekken; maar die over het algemeen aanleiding gaf, dat de menschen Hem te hoog aanzagen, en dus verkeerde denkbeelden van de ware Godsdienstleer vormden. Kunnen wij dan met mogelijkheid, zelfs in dien zin als de Dorpleeraar dit voorstelt, de leer van Jezus als uit God erkennen?
En om dit stuk, naar mijne denkbeelden, in ééns te voldingen; als wij Jezus en zijne Apostelen beschouwen, en vergelijken met andere Godsdienstleeraars, bijzonder onder de Heidenen, bij voorb. met Zoroaster, Socrates en anderen, wat is dan toch de reden, zoo wij Jezus niet moeten erkennen als op eene buiten-
{==102==} {>>pagina-aanduiding<<}
gewone wijze van God in de wereld gezonden, zoo wij zijne leer niet moeten erkennen als eene onmiddellijke en onfeilbare openbaring van God, zoo zijne Apostelen niet bijzonder door eene hoogere en onmiddellijke verlichting tot hunne bediening zijn toegerust, dat deze zulk eene leer verkondigd hebben, welke zoo in alles bleek uit God te zijn, - eene leer, oneindig voortreffelijker dan alles, wat de grootste geleerden onder Joden en Heidenen verkondigd hadden? Is het mogelijk, dat dit alleen de vrucht van eigen onderzoek, van eigene beoefening zou geweest zijn? Ik stem gaarne toe, Jezus was met zeer uitnemende geestvermogens door de Voorzienigheid toegerust; daarvan gaf Hij zelfs in zijne kindschheid reeds verhevene bewijzen. Maar hoe velen zijn door de Voorzienigheid daarmede bevoorregt! Ja, Jezus heeft daarenboven nimmer eene geleerde opvoeding genoten, maar tot zijn dertigste jaar onder het onkundigste gedeelte der Joodsche natie in Galiléa, ja in het zoo verachte Nazareth, geleefd en verkeerd; en desniettegenstaande rukt hij zich los van alle in dien tijd plaats hebbende vooroordeelen, verheft zich boven al de leeraars, die vóór en met Hem geleefd hebben, predikt eene leer, zoo kennelijk waar, en daarom zoo overtuigend uit God. Kunnen wij dit alleen aan zijne hoogere geestvermogens, waarmede Hij door de Voorzienigheid uitgerust was, met eenige mogelijkheid toeschrijven? vooral, daar Hij zelf verklaarde, dat zijne leer een' hooger' oorsprong had, en Hij de waarheid van deze zijne verklaring staafde door zijne opstanding uit de dooden, waarover wij straks nog nader zullen handelen. Ja, ik stem toe, dat de
Apostelen van Jezus jaren lang deszelfs onderwijs genoten hebben. Maar als wij hen wat meer van nabij beschouwen, dan zien wij niet alleen, dat zij geenszins door de Voorzienigheid met die hoogere geestvermogens waren uitgerust, maar ook, dat er na den Pinksterdag zulk eene geheele verandering in hun bestaan en godsdienstige denkbeelden heeft plaats gehad, dat men dit onmogelijk aan ei-
{==103==} {>>pagina-aanduiding<<}
gen onderzoek en beoefening kan toeschrijven, maar van alle zijden gedrongen wordt, om die verandering aan eene onmiddellijke en onfeilbare openbaring van God toe te kennen. En is dit zoo, dan gevoelt immers de Dorpleeraar, dat de leer van Jezus uit God zijn moet, niet even als iedere waarheid, welke den mensch wegens God, zijnen pligt en zijne bestemming onderrigt, Goddelijk verdient genoemd te worden, maar omdat zij waarlijk eene hoogere en onfeilbare openbaring van God aan de menschen is.
Het is zoo, de Dorpleeraar zegt, bl. 449, dat men den verhevenen stichter van het Christendom als mensch meer regt doet, wanneer men erkent, dat Hij door eigen nadenken tot zijne Godsdienst- en deugdenleer gebragt is, zoodat zij Hem werkelijk als eene verdienste kan worden toegerekend. Maar hoe groot, hoe verheven komt ons Jezus als de stichter van het Christendom voor, wanneer wij Hem ons voorstellen als den gezant van God op aarde, die zoo bijzonder de gunsteling der Godheid was, dat God Hem eene onmiddellijke en onfeilbare openbaring schonk, opdat Hij het groote werktuig zijn zou, hetwelk de Godheid wilde gebruiken, om zich nader aan de wereld bekend te maken, om de wereld te verlichten! Mij dunkt, als ik Jezus zelfs maar alleen uit dit oogpunt beschouwe, dan doe ik Hem meer regt, dewijl ik zijne verklaringen van zich zelven als zoodanig geloof; ja, dan komt Hij mij grooter, verhevener voor, dan wanneer ik Hem mij voorstel, als alleen door de Voorzienigheid met zulke hooge geestvermogens toegerust, en door eigene oefening tot de erkentenis van zijne Godsdienst- en deugdenleer gebragt: om nu niet eens te zeggen, dat er in de leer van Jezus waarheden voorkomen, welke geen mensch, met welke geestvermogens door de Voorzienigheid toegerust, immer door eigene beoefening zou hebben kunnen ontdekken, zoo hij daarvan niet eene onmiddellijke openbaring van God ontvangen had.
En nu, dat wij de leer van Jezus als in dien zin

{==104==} {>>pagina-aanduiding<<}
uit God moeten erkennen, daarvan strekken de wonderwerken van Jezus en zijne Apostelen, van welke wij in het N.V. lezen, ook ncg voor ons tot een geldend bewijs: dit is het tweede stuk, hetwelk ik nog kort moet ontwikkelen.
De Dorpleeraar ontkent niet, dat Jezus zich op zijne wonderen beroepen heeft, om te bewijzen, dat Hij een leeraar was, van God op eene buitengewone wijze in de wereld gezonden, om de wereld te verlichten. Behalve de plaatsen, bl. 439 en 440 aangehaald, vinden wij dit uitdrukkelijk Joh. X:25, 27 en 38 en Joh. XV:24. Derhalve kan men niet ontkennen, dat Jezus zijne wonderwerken heeft voorgesteld als bewijzen voor zijne Goddelijke zending, als bewijzen, dat zijne leer in dien hoogeren zin uit God was, en dat Hij wilde, de menschen zouden, op grond van deze zijne wonderen, dit gelooven. Ook zegt hij, bl. 440 en 441. ‘Voorbijzien mogen wij het zeker niet, dat het geloof aan wonderen en onmiddellijke openbaring zeer krachtig is geweest; dat wij aan hetzelve de eerste grondvesting en uitbreiding van het Christendom en de verlichting der wereld te danken hebben; dat wij zonder het geloof aan wonderen, bijzonder aan het grootste wonder, de opstanding van Jezus, geen Christendom zouden hebben. In dit opzigt verdient zeker het wondergeloof met achting behandeld te worden: want de Voorzienigheid heeft dit geloof aan wonderren, veroorzaakt door de gebrekkige natuurkennis dier tijden, zeer weldadig ter bevordering der uitbreiding van eene betere Godsdienstleer aangewend;’ maar verklaart vervolgens, dat dit bewijs voor ons in deze verlichte dagen niet meer geldend is.
Eer ik dit laatste stuk behandel, moet ik zijn Eerw. vragen, of hij de waarheid van Jezus wonderen, vooral het grootste wonder, waarvan hij spreekt, de opstanding van Jezus, met mij gelooft? Immers, als wij op zijne woorden letten, dat ‘de Voorzienigheid het geloof aan de wonderen van Jezus, bij de eerste grond-
{==105==} {>>pagina-aanduiding<<}
vesting en uitbreiding van het Christendom, veroorzaakt door de gebrekkige natuurkennis dier tijden, zeer weldadig ter bevordering der uitbreiding van eene betere Godsdienstleer aangewend heeft;’ dan schijnt het, alsof zijn Eerw. het geloof aan die wonderen alleen beschouwt, als veroorzaakt door eene gebrekkige natuurkennis dier tijden: daaruit zou dan volgen, dat de wonderen van Jezus, zelfs het grootste wonder, zijne opstanding namelijk, als gewrochten der natuur zouden moeten beschouwd worden, en geenszins ware wonderwerken, waarin eene bijzondere, buitengewone Goddelijke werkkracht zigtbaar was, zouden geweest zijn. Maar, behalve dat zulk eene gedachte (zoo dit waarlijk het gevoelen van zijn Eerw. is) Jezus zou verlagen tot iemand, die zich van de onkunde en ligtgeloovigheid van zijne tijdgenooten zou bediend hebben, om zich zelven een' grooten naam onder de menschen te maken, en dezen in te boezemen, dat Hij meer was, dan Hij waarlijk was; ja behalve dat dit God zelven ten hoogste zou onteeren, alsof de Voorzienigheid de onnoozelheid der menschen in dien tijd, en het vroom bedrog van Jezus, zou gebruikt hebben ter bevordering van eene leer, welke ons te groote gedachten van derzelver eersten verkondiger moest inboezemen, - behalve dit (zeg ik) zal ik mij slechts op twee stukken beroepen, en den Dorpleeraar vragen, of zijn Eerw. die met mogelijkheid, ook in onze dagen, waarin de natuurkennis tot dien hoogen trap is opgeklommen, aan natuurlijke oorzaken kan toeschrijven?
Te weten, vooreerst, de opstanding van Jezus, welke zijn Eerw. zelf het grootste wonder noemt. Dat Jezus toch waarlijk gestorven was, heeft Johannes, XIX:33-35, zoo duidelijk bevestigd, dat desaangaande geen twijfel kan overblijven bij iemand, die maar eenigen eerbied heeft voor de Evangelische verhalen. Maar nu vraag ik: hoe is het door de verlichtste natuurkennis, zonder aan eene Goddelijke wonderkracht te gelooven, mogelijk te verklaren, dat iemand, die zoo als Jezus

{==106==} {>>pagina-aanduiding<<}
gestorven was, wiens handen en voeten met nagelen doorstoken en derhalve gebroken waren, op den derden dag niet alleen herleeft, maar ook zoo geheel hersteld is, dat hij wederom onverhinderd uren gaan kan, ja dat er niets dan de likteekenen van zijn overgebleven?
En laat mij er nog een tweede stuk bijvoegen, te weten, het vermogen om vreemde talen te spreken, hetwelk de Apostelen op den Pinksterdag ontvingen. Immers, hier toonen al degenen, die het Christendom uit het Christendom willen wegredeneren, zich verlegen; en ik kan niet denken, dat de Dorpleeraar dit uit natuurlijke oorzaken zal willen verklaren.
Maar rust dan ook het geloof aan de waarheid van het Christendom niet op de wonderen? - Petrus immers verklaart, ten aanzien van het wonder van den Pinksterdag, dat daaruit het gansche huis van Israël kon weten, dat God Jezus tot eenen Heer en Christus gemaakt had, Hand. II:36; en Paulus zegt stellig, 1 Cor. XV, dat de geheele leer van het Christendom en het geloof aan dezelve verviel, zoo men de waarheid van Jezus opstanding loochende, en grondt dus wel degelijk het geloof aan de waarheid van het Christendom op de opstanding van Jezus.
Ik weet het, Jezus heeft de zucht naar wonderen in zijnen tijd scherp berispt; maar daarmede heeft Jezus nimmer willen leeren, dat zijne wonderen geene bewijzen waren voor zijne Goddelijke zending, en voor den hemelschen oorsprong van zijne leer: want waarom zou Jezus anders zoo vele wonderen gedaan, en zelfs zich niet alleen bij de Joden, maar ook bij de leerlingen van Johannes, Matt. XI, op zijne wonderen beroepen hebben? Neen, Hij heeft daardoor hun nadrukkelijk hunne verhardheid onder het oog willen brengen, dat zij, hoe vele wonderen Hij deed, nog niet tevreden waren, nog meer wonderen begeerden. Dit is duidelijk uit Matt. XII: want op hetzelfde oogenblik, dat Jezus de Joden zoo ernstig bestraft, omdat zij van Hem een teeken uit den hemel begeerden, belooft Hij hun er echter nog

{==107==} {>>pagina-aanduiding<<}
een, te weten, zijne opstanding uit de dooden, ter bevestiging, dat hij waarlijk diegene was, die Hij verklaarde te zijn, en dat zijne leer uit God oorspronkelijk was. Ja, die wonderen waren niet alleen, bij de eerste grondvesting en uitbreiding van het Christendom, een geldend bewijs voor de waarheid en Goddelijkheid van Jezus leer en Godsdienst; maar zij zijn dit ook nog voor ons, een bewijs, dat Jezus leer, als eene onmiddellijke en onfeilbare openbaring van God, door ons moet geloofd en erkend worden.
Ik stem toe, dat wij zijne wonderen niet gezien hebben, geene getuigen van dezelve geweest zijn: doch de vrage is hier niet, hebben wij ze gezien? maar, zijn wij er zeker van, dat zij zóó gebeurd zijn, als de Evangelisten dezelve verhalen? waren zij waarlijk wonderwerken, die alleen door eene buitengewone Goddelijke werkkracht konden daargesteld worden? Is dit zoo, en waren zij voor den tijd van Jezus een geldend bewijs voor zijne Goddelijke zending, dan zijn zij het ook nog voor ons, omdat wij zeker zijn, dat, schoon wij ze niet zagen, zij toch waarlijk zóó gebeurd zijn.
Maar, waarom zouden wij er ons dan, ter bevestiging van de waarheid en Goddelijkheid van Jezus leer, niet op beroepen? - Immers, zij leveren waarlijk een bewijs op voor de waarheid van het Christendom; daar men onmogelijk eene reden kan uitdenken, waarom God die wonderen door Jezus en zijne Apostelen zou hebben laten verrigten, zoo men niet stelt, dat Hij daardoor hunne Goddelijke zending en den hemelschen oorsprong hunner leer heeft willen bevestigen. Ja, wat meer is, zij zijn een bewijs, dat voor het algemeen meer duidelijk, meer overtuigend is voor ieder, die de waarheid der Evangelische geschiedverhalen gelooft. Het heeft veel moeite in, als men eenvoudige Christenen alleen uit de leer van Jezus wil overreden, dat dezelve waarlijk uit God is; maar aanstonds gevoelen zij het, dat die leer van Jezus eene onmiddellijke en onfeilbare openbaring van God is, wanneer men hun aan-
{==108==} {>>pagina-aanduiding<<}
toont, dat Jezus door zijne wonderen, bijzonder door zijne opstanding en door de gebeurtenis van den Pinksterdag, bewezen heeft, dat Hij van God gezonden was, om de wereld te verlichten, en dat zijne leer, in dien hoogeren zin, uit God was; en bijna niemand is er onder de Christenen, die de waarheid en Goddelijkheid van Jezus wonderen gelooft, die de leer van Jezus niet als eene onmiddellijke en onfeilbare openbaring van God erkent.
Daarenboven, door ons geloof aan de waarheid en Goddelijkheid van Jezus leer op zijne wonderen te gronden, worden wij niet alleen opgewekt, om die waarheden te gelooven, welke wij met ons gezond menschenverstand begrijpen kunnen, maar ook die, welke het peil onzer bevattingen zeer ver te boven gaan. Heeft toch Jezus door zijne wonderen bewezen, dat alles, wat Hij leerde, in dien zin uit God was, dat wij het als eene onmiddellijke en onfeilbare openbaring van God moeten erkennen, dan is dit ook waar van zulke waarheden des Christendoms, welke het menschelijk verstand niet doorgronden kan.
Ik zie daarom geene de minste reden, waarom die Goddelijke stichter van het Christendom met eene heilige verontwaardiging tot ons zou zeggen: ‘O gij onverstandigen! achttien honderd jaren staat reeds de tempel der waarheid, door mij gegrondvest, voor uwe oogen daar; noch mijne vijanden, noch schijnvrienden, noch ongeloof, noch bijgeloof konden denzelven vernielen: want mijn hemelsche Vader heeft hem alvermogend bevestigd, - en dat is u nog geen wonder genoeg? Nog steeds hebt gij het geloof aan wonderen van noode, hetwelk ik reeds in mijne tijdgenooten moest berispen,’ enz. Wel kon Jezus dit zeggen, wanneer wij nog nieuwe wonderen begeerden, en de leer van Jezus, door zijne wonderen bevestigd, voor ons niet genoeg ware. Maar hoe zou de Heer ons daarover zoo nadrukkelijk kunnen berispen en bestraffen, dat wij ons geloof nog gronden op die wonderen, welke

{==109==} {>>pagina-aanduiding<<}
Hij zelf gedaan heeft, die ons geenszins zonder een wijs en hoog oogmerk in het Evangelie verhaald worden, waarop Jezus zelf zich beroepen heeft, die Hij tot een teeken gaf van de waarheid zijner hemelsche zending, waarmede de Apostelen staafden, dat de leer van hunnen meester eene onmiddellijke en onfeilbare openbaring van God was? Neen, dit moet Jezus met welgevallen aanzien, omdat wij daarin handelen naar zijne lessen en voorschriften.
Maar, zou men het dan ook moeten laten varen, om ons, ter bevestiging van ons geloof aan de Goddelijkheid van Jezus leer, op zijne wonderen te beroepen, omdat dit tegen den geest des tijds strijdt, die thans geen genoegen meer neemt in het wondergeloof der vroegere wereld? - Dan, is dit wel de geest van onzen tijd? Het moge bij eenige weinigen zoo zijn; over het algemeen is dit zoo niet. Reinhard, Storz, Augusti en anderen hebben het tegendeel ondervonden; zij hebben bij eene tallooze menigte veel bijval gevonden: en in ons vaderland heerscht die geest niet dan bij eenige weinigen, die, tegen hunne eigene ondervinding aan, omdat die geest bij hen heerscht, met kracht willen doordringen: zoo is het algemeen gesteld. - En, al ware dit de geest des tijds, mag men er dan nog de waarheid aan opofferen? Moet een leeraar van het Christendom niet datgeen prediken, hetwelk hij gelooft dat waarheid is, al ware het, dat zulks niet met den smaak der menschen overeenstemt? Men beschuldigt Jezus en zijne Apostelen, dat zij zich naar den geest en de vooroordeelen van hunnen tijd geschikt hebben; en men zal het zelf doen? Integendeel, zoo het de geest van onzen tijd ware, dan moest men dit zelfs met wijsheid en voorzigtigheid tegengaan, omdat men anders de vooroordeelen voedt, en niet de leer van Jezus predikt, maar datgeen voorstelt, wat met den smaak der menschen overeenstemt.
En te meer is dit noodzakelijk, omdat zulk een geest inderdaad zoo gevaarlijk is. Ik zeg nog eens, ik ver-
{==110==} {>>pagina-aanduiding<<}
oordeel den Dorpleeraar wegens zijne gevoelens niet. Maar loopt men geen gevaar, zoo men de wonderen van Jezus en zijne Apostelen, ter bevestiging van ons geloof aan de Goddelijkheid van Jezus leer, wegredeneert, zoo men daardoor zijne leer niet erkent als eene onmiddellijke en onfeilbare openbaring van God, maar eenvoudig voor Goddelijk houdt, in zoo ver alle waarheid, ook van Socrates, Cato, Cicero, Seneca en anderen, kan gezegd worden uit God te zijn, - loopt men, zeg ik, alsdan geen gevaar, om vele waarheden van het Christendom te verwerpen, en tot het Deïsmus te vervallen, gelijk zulks bij velen in Duitschland heeft plaats gehad? Is het derhalve niet beter, tegen dien geest des tijds met wijsheid, liefde en voorzigtigheid te waken en te strijden, om daardoor het Christendom zuiver te behouden, zoo als Jezus en zijne Apostelen hetzelve geleerd hebben?
Mogt dit weinige nuttig zijn voor de belijders van Jezus leer en Godsdienst, om hen te versterken in hun geloof aan de waarheid en Goddelijkheid van het Christendom, en mogt het daartoe eene plaats in uw geacht Maandwerk erlangen; dan zou ik God danken voor de oogenblikken, welke ik hieraan heb toegewijd.
Ik blijf, enz.


Nader bewijs voor de voorbehoedende kracht der belladonna tegen de scharlakenkoorts.

Daar deze ziekte, in onze dagen, op verschillende plaatsen van ons vaderland, meermalen heerscht, zal het welligt niet ongepast zijn, de geneeskundigen op eenige nieuwe waarnemingen oplettend te maken, welke de voorbehoedende kracht der belladonna tegen dezelve schijnen te bevestigen, en dus tot een nader onderzoek dezer zaak moeten aanzetten. Dezelve zijn van den Heer gumpert (Regerings-medicinaalraad te

{==111==} {>>pagina-aanduiding<<}
Posen) en worden ons in hufeland's Journal, 1818, Julius, S. 117 ff. medegedeeld.
Vooreerst heeft gemelde Geneesheer, gedurende eene zeer sterke epidemie, bij zijne vier eigene kinderen van 13, 11, 7 en 2 jaren, waargenomen, dat zij onder het bestendig gebruik van dit middel geheel vrij gebleven zijn, hoewel de ziekte in de straat, en zelfs in het huis, waar gumpert woonde, woedde, en zijne oudste kinderen de openbare scholen, in het hevigst der besmetting, bleven bezoeken.
Ten tweede: In een gezin van zes kinderen, waar het eene de ziekte sterk had, gaf gumpert de overigen, tot het eind der epidemie, de belladonna. Twee derzelven kregen, drie dagen na het eerste, pijn in de keel en ligte koortsachtige bewegingen, doch zonder uitslag noch daarop volgende ontvelling. De overigen bleven geheel vrij. - Het zoo spoedig uitbreken der ziekte, bij de eersten, maakt het waarschijnlijk, dat zij reeds besmet waren, en dat bij hen de belladonna alleen het vermogen had, de hevigste werking van de smetstof te verminderen. Iets dergelijks zien wij gebeuren, wanneer kinderen door de kinderziekte reeds besmet, vóór het volkomen uitbreken der ziekte, met de koepokken worden ingeënt.
Ten derde: Bij meer dan twintig familiën, waar gumpert als geneesheer praktiseerde, wendde hij het middel in het volst der besmetting aan, en altijd met een gelukkig gevolg, mits het gedurende de gansche epidemie gebruikt werd.
Ten vierde: Ook gumpert's vader heeft, in eene reeks van jaren, in verschillende epidemiën, met het beste gevolg, de belladonna, als voorbehoedend middel, gebruikt.
Ten vijfde: Enkele gevallen heeft gumpert, en ook deszelfs vader, waargenomen, waar het middel niet hielp; doch dan verscheen de ziekte reeds zeer spoedig na de eerste aanwending; slechts in één geval, na verloop van twee weken.

{==112==} {>>pagina-aanduiding<<}

Mij dunkt, dat dit, bij hetgene men reeds van elders weet, tot een nader onderzoek moest aansporen. - Gumpert volgde het voorschrift van hahnemann niet altijd, doch gaf meest, naar de jaren, ½ of 1 theelepel vol van I gr. extr. fol. bellad. frigide par., opgelost in IV onc. aq. aurant. en I onc. sp. v.


Bedenkingen, omtrent den tegenwoordigen toestand van de Noordpool.

(Vervolg en slot van bl. 70.)

Wij hebben reeds gezegd, dat ijs van zeewater witachtig, poreus en naauwelijks doorschijnend is. Het sterke zoute vocht, in hetzelve besloten, maakt het zoo zwaar, dat de drijvende schotsen zich slechts weinig boven de zee verheffen. Het is ook zelden meer dan zes voet dik, en wordt, zoo als boven gebleken is, meestal jaarlijks ontdooid, de hoeveelheid van hetgeen somtijds tot den volgenden winter overblijft, zeer gering zijnde. Het dooiweêr duurt omtrent drie maanden, en de stralen der zon, niettegenstaande hunne schuinsche rigting, die derzelver kracht vermindert, bezitten, door hunne gestadig onafgebrokene werking, genoegzame magt, om al het ijs te kunnen versmelten, dat zich, gedurende de overige maanden, op de zee heeft gevormd. Men kan uit proeven bewijzen, dat, onder de pool zelve, de zon, in haren zomerstilstand, in staat zoude zijn, in ééne week eene korst ijs van vijf duim dik te smelten; en het zal dus niet te ruim gerekend zijn, indien wij de geheele ontdooijing, gedurende den zomer, op eene diepte stellen van drie en een' halven of vier voet.
Het is in de natuurkunde bekend, dat, op het oogenblik dat er ijs smelt, eene groote hoeveelheid hette wordt ingezogen, welke wederom bij het bevriezen van het water vrij wordt gesteld en te voorschijn komt. Der-
{==113==} {>>pagina-aanduiding<<}
halve schijnt de jaarlijksche vorming en vernietiging van het zee-ijs eene schoone voorzorg, door de Natuur bestemd om de uitersten van koude en hette te verzachten. Ware de Noordpool geheel droog land, dan zoude zij des zomers volstrekt gezengd worden door de hette der zon, welke niet meer ondergaat, en des winters door onbeschrijfelijke koude aangetast zijn. Noch dier noch plant zoude deze afwisseling kunnen uitstaan. Maar zoo als het is, wordt de overtollige hette gebruikt en verteerd in het ontdooijen van het ijs; terwijl, bij gebrek daaraan, het water bevriest, en zijne opgesloten warmte teruggeeft. Zoo lang er ijs overschiet, of er nog water vloeit, is er geen gevaar, dat de maat van hette of koude buiten bepaalde grenzen zal gaan. Dusdanig is de overeenkomst en aaneenschakeling van het heelal: ondervinding en waarneming beide beletten ons, eenige grondige verandering hierin immer te verwachten. Het moge zijn, dat het eene jaar meer ijs voortbrenge dan het andere, dat de eene zomer hetzelve geheel, de andere slechts gedeeltelijk ontdooije; het ware dwaasheid, eene algemeene losbersting der ijsketenen van het noorden te verwachten, of iets, dat hieraan in het minst gelijke. Maar al konde het onmogelijke gebeuren, eene nieuwe bevriezing zou welhaast de losgekomene streken wederom zamentrekken, omdat deze bevriezing het gevolg is, en niet de oorzaak, van den staat des dampkrings. Het zoude voorzeker eene redenering zonder begin noch einde wezen, indien wij staande hielden, dat het ijs de lucht eerst koud maakt, en dat deze koude lucht vervolgens het ijs vermeerderde.
Maar hoedanig ook de jaarlijksche verwisselingen in den aard en de gedaante van het ijs mogen zijn, zij kunnen op geene aanmerkelijke wijze het klimaat der zuidelijke gewesten veranderen. De geheele bevrozene ruimte rondom de Noordpool is slechts een gering gedeelte van het noordelijk halfrond: rekenende van den 60sten graad breedte, zoude dezelve geen achtste ge-
{==114==} {>>pagina-aanduiding<<}
deelte te boven gaan; maar dit is te veel, want de eigenlijke ijstreek strekt zelden buiten den 75sten graad, zoodat zij bijna op een tweeëndertigste zal komen te staan. Voorondersteld eens, dat al de koude van die luchtstreek eensklaps verspreid en vermengd wierde in den zuidelijken dampkring, zoude dit nog geene merkbare verandering in deszelfs warmte te weeg brengen.
Al stemden wij zelfs toe, dat, gedurende de jaren 1816 en 1817, tusschen de noorderbreedte van 74 en 80o, achttien duizend vierkante mijlen (Engelsche van 60 in één' graad) ijs uit de zeeën nabij Groenland zouden verdwenen zijn, (zoo als de Heer scoresby, een ervaren, kundig zeeman en waarnemer, verzekert, (Memoirs of the Wernerian Nat. Hist. Soc. vol. 2.) zoo zoude deze uitgebreidheid nog naauwelijks de helft van den omtrek van Ierland overtreffen. Men kan berekenen, dat het verlies van hette, op onzen aardbol plaats hebbende gedurende eene totale zon-eclips, de achtereenvolgende verduisteringen gelijk stellende aan eene volkomene duisternis van een uur lang, zoo groot is, dat diezelfde hette een ligchaam of een' ronden omtrek ijs zou kunnen ontdooijen, 500 mijlen in diameter en 150 voet dik; een ligchaam, ten minste zestig malen zoo groot als het bovengemelde, zoo wij aan dit eene middelbare dikte van 30 voet geven. En evenwel daalt de thermometer naauwelijks twee graden gedurende de langste zon-eclips, die men kent.
Het is eene bloote hersenschim, dat de koude van de Noordpool immer haren invloed door middel van noordelijke winden tot ons kan uitstrekken. Naauwkeurige waarnemingen hebben aangetoond, dat een stroom van koude lucht, bewogen over eene warmere vlakte, hetzij van land of water, denzelfden graad van warmte overneemt, tot eene hoogte van 80 voet, in een enkel uur. Indien wij dan de hoogte van dezen stroom lucht of wind op eene mijl of 5280 voet stellen (hetgeen zeker ruim gesteld is), zal hij na verloop van 66 uren zijne kilheid geheel verliezen. Laat

{==115==} {>>pagina-aanduiding<<}
ons verder stellen, dat deze wind eene snelheid heeft van 20 mijlen per uur, dan zal hij al zijnen invloed langs eenen weg van 1320 mijlen verspild en afgelegd hebben. Derhalve zullen de noordsche stormen, van hoe verre ook komende, al hunne koude ontlasten in de Oost- en Atlantische zeeën. En al wordt dit eeuwen lang herhaald, nog zal de oppervlakte dier zeeën daarvan in het minst niet gevoelen. Want zoodra het kleinste deeltje water verkoeld wordt, trekt het te zamen, en zakt door zijne zwaarte naar den grond; al de deelen moeten dus beurtelings dezen invloed ondergaan, vóórdat de oppervlakte van het geheel kouder kan bevonden worden. Nu berekent laplace, uit eene vergelijking van de theorie met de waarnemingen omtrent eb en vloed, dat de diepten van den oceaan, door elkander genomen, ruim tien Engelsche mijlen kunnen bedragen. Zoo dan een noordelijke wind, tien graden kouder dan het water, alle jaren gedurende zes maanden de Atlantische zee overtrok, en in die beweging vijftien mijlen in het uur aflegde, zouden er 220 jaren moeten voorbijgaan, vóórdat de massa water één graad kouder werd.
Sommige menschen zijn zoo ver gegaan, om zich te verbeelden, dat de bergen of eilanden van ijs, welke somtijds in de Atlantische zee aangetroffen worden, wel eens invloed konden hebben, om onze klimaten kouder te maken. Dit gevoelen is reeds ontwikkeld in een werk, dat te Londen in 1725 is uitgekomen. Maar eene enkele bedenking zal ons overtuigen, dat zulk een invloed niets beduidende kan zijn. Indien wij, om ruim te rekenen, een duizendste gedeelte van den Atlantischen oceaan met zoodanig ijs bedekken, zal de lucht, daarover heentrekkende, geen veertigste gedeelte van een' graad aan hette verliezen; en dit gering verlies zal nog op dien afstand vergoed kunnen worden, en naauwelijks tot ons komen. Dat zulk een gevoelen, honderd jaren geleden, in de natuurkunde geduld werd, kan men begrijpen; maar dat hetzelve te dezen dage, en in den

{==116==} {>>pagina-aanduiding<<}
tegenwoordigen toestand der wetenschappen, opgevoerd en met vertrouwen zoude verkondigd worden en ingang vinden, dit gaat ons begrip te boven.
Echter op deze vooronderstelling, dat het ijs van jaar tot jaar in de arctische zeeën aanwast en toeneemt, heeft men eene andere gebouwd, dat namelijk Europa eertijds een gematigder en warmer klimaat heeft bezeten dan nu. Dit gevoelen steunt op geene gronden hoegenaamd. Wel is waar, wij hooren gedurig klagen en herhalen, dat de saizoenen veranderen, vooral door bejaarde menschen, wier ligchaam meer vatbaar geworden is voor koude dan hette. Dan, soortgelijke klaagtoonen hebben en dichters en volken van de vroegste tijden af doen hooren. Zoo wij aan deze uitroepingen van een' ontevredenen, kniezenden geest geloof slaan, moeten wij tot het besluit komen, dat de Natuur het vuur en de levenskrachten der jeugd eindelijk begint te verliezen, en langzaam haar graf nadert. Uitgestrekte bosschen bedekten in oude tijden de hoogere gedeelten van Engeland en andere noordsche landen, op plaatsen, waar tegenwoordig geen boom wortels kan schieten; de wijnoogst plagt in vroegere eeuwen in Frankrijk verscheidene weken eerder dan nu plaats te hebben; de wijnstok werd door de Romeinen in het zuidelijk gedeelte van Engeland gezet, waar de hop nu naauwelijks wordt gekweekt; en vele bergen in Schotland dragen nog heden den indruk van den ploeg, welke, als ongeschikt voor den landbouw, bij menschengeheugen, voor altijd door hunne eigenaars aan de Natuur zijn overgegeven en verlaten.
Op deze en dergelijke bijgebragte voorbeelden zullen wij echter aanmerken, dat boomen in eene koude ligging dikwerf vergaan, alleen omdat hun de bescherming tegen wind en weder van bijliggend plantsoen ontbreekt. In Zweden en Noorwegen, waar natuurlijke wouden in menigte bestaan, is het eene der voorzorgen geworden van de regering, om eene onbepaalde vernieling derzelve te beletten. Het hout wordt op een zeker tijdstip

{==117==} {>>pagina-aanduiding<<}
van zijnen groei gekapt, en bij gedeelten, op afgezonderde plaatsen, opdat de ledige ruimten, omgeven en beschermd door hooge boomen, tot het aankweeken van jong gewas geschikt zouden zijn. Op sommige plaatsen, waar toevallig de bosschen door brand verteerd zijn geweest, heeft de grond niets van zijne vruchtbaarheid behouden, en men bespeurt niets dan uitgestrekte, eenzelvige dorheid.
Het is waarschijnlijk, dat de wijnstok in oudere tijden eene grovere, hardere soort van plant was, en dat het met denzelven eenigermate gelegen is als met de gewassen, die tot de moezerij behooren. Zorgvuldige en kunstmatige aankweeking derzelve verfijnt hunnen aard, en vermeerdert de aangenaamheid der vruchten, maar verzwakt tevens de plant, en stelt haar meer bloot aan de gevaren der lucht. Het Romeinsche krijgsvolk in Engeland zal waarschijnlijk de voorkeur gegeven hebben aan hunnen gewonen drank, hoe schraal en wrang dezelve ook in dit eiland door hen geteeld werd, boven de cervisia, het smakeloos bier der ruwe inboorlingen. De overblijsselen van landbouw op sommige bergen getuigen niet dan van den ellendigen staat, waarin deze kunst zich te dien tijde bevond. Door gebrek aan eene geregelde opvolging en verwisseling van het gewas, en eene behoorlijke bemesting, waren de uitgehongerde landlieden genoodzaakt, iederen onbeploegden hoek achtereenvolgens op te sporen, om, zoo mogelijk, een jaar of twee daaruit een' armzaligen oogst haver met moeite bijeen te schrapen, en denzelven dan vervolgens aan de dorre woestenij terug te geven. Het vee in die dagen, des winters niets dan stroo vindende, was bij het aankomende voorjaar geheel verzwakt en uitgeput. De grond bleef ook zeer hard, omdat dezelve zelden bestendig en op zijn' tijd werd bebouwd. In dergelijke omstandigheden is het geen bewijs van eene ongemeen zachte luchtsgesteldheid, dat logge boeren, gebukt onder den last van eene menigte kleederen, gewoonlijk hun werk begonnen vóór zonsopgang, en met

{==118==} {>>pagina-aanduiding<<}
spitten en gerst zaaijen reeds in den vroegen morgen een' aanvang moesten maken.
Het valt zeer moeijelijk te bepalen, hoedanig het weder in aloude tijden geweest zij. In 1590 is de thermometer eerst door sanctorio uitgedacht, en dit nuttige instrument is op geene vaste schaal toegepast vóór het jaar 1724, door de kunst van fahrenheit. Wij bezitten derhalve geene waarnemingen, betreffende de maat van hette en koude, dan sedert honderd jaren. Vóór dit tijdstip kunnen wij geene berigten erlangen, dan welke in overleveringen en oude jaarboeken nu en dan eens voorkomen, betrekkelijk de oogsten, de inzameling en hoedanigheid van den wijn, en de gevolgen van zware vorst en sneeuw in den winter. Veel moeten wij ook hiervan aftarren voor overdrevene uitdrukkingen, en die zucht naar het verwonderlijke en buitengemeene, waarmede de gedenkschriften dier duistere tijden vervuld zijn.
[De Schrijver haalt te dezer plaatse aan de weêrkundige berigten, door pilgram met ongeloofelijke vlijt opgespoord en beschreven, welke te Weenen in 1788 in het licht zijn verschenen, en de waarnemingen van Prof. pfaff over hetzelfde onderwerp.]
Een overzigt van hetgeen omtrent jaren van meer dan gewone hette of koude bekend is sedert het begin onzer tijdrekening, zal iedereen' ligt overtuigen, dat een tijdsverloop van meer dan duizend jaren geene aanmerkelijke verandering hoegenaamd in het klimaat van Europa heeft aangebragt. Zoo wij al eenig verschil vermeenen te bespeuren, zoude het ons veeleer voorkomen, dat dit eene matiging van koude schijnt aan te duiden; ten minste op het geheel vinden wij, dunkt ons, eenigzins minder voorbeelden van uitermate strenge winters. Men moet niet begrijpen, dat het weder in een' geregelden loop gaat treden, omdat misschien twee of drie jaren een' ongewonen graad van hette of koude achtereenvolgens hebben opgeleverd. Van een' anderen kant twijfelen wij niet, dat inderdaad de verschijnselen, welke de damp-
{==119==} {>>pagina-aanduiding<<}
kring voor oogen stelt, hoe ingewikkeld en onuitlegbaar zij ons ook voorkomen, even zoo bepaald zijn in hunnen aard en loop, als de omwentelingen der hemelsche ligchamen. De Meteorologie, naarmate die tot grootere volmaaktheid nadert, zal ons mogelijk hierna een middel verschaffen, om te onderscheiden sommige dier langdurige perken, waarin de veranderingen van weder opgesloten liggen, ons het verband leeren kennen, waarmede deze met de beweging van zon en maan vereenigd zijn, en ons eindelijk in staat stellen, met eenigen schijn van waarheid, naar den toestand van volgende jaren te gissen. De periode van negen jaren, dat is omtrent de halve omkeering van de maansknoopen en versten afstand, is door toaldo niet zonder eenigen grond opgemerkt. Bij voorbeeld, onder de buitengewoon koude jaren, is 1622, na vier dusdanige perioden, of na verloop van 36 jaren, gevolgd geworden door den winter van 1658, welks gestrenge koude nog het volgende jaar ondervonden werd. Hetzelfde getal brengt ons tot 1695, en vijf perioden tot 1740, een berucht koud jaar. Door drie dergelijke perioden bereiken wij vervolgens 1767, eene periode later 1776, en twee
meer 1794, de koude van dit laatste tydstip zich uitstrekkende tot het volgende jaar 1795. Insgelijks, onder de ongemeen heete jaren, treffen wij aan vier perioden van negen jaren tusschen 1616 en 1652, en drie tusschen dit laatste en 1679, alle drooge, warme jaren. Van 1701 tot 1718, een tusschentijd van omtrent twee perioden, en wederom drie perioden tot 1745, eene tot 1754, en eene andere tot 1763. Tusschen de warme zomers van 1779 en 1788 merken wij al wederom hetzelfde verschil van negen jaren. En hetzelfde nog eens tusschen de volgende, 1784, 1793, 1802 en 1811, welke zich alle door warmte hebben onderscheiden. Volgens deze opgaven zoude men vermoeden, dat het tegenwoordige jaar vervat zoude kunnen zijn in de opvolging van 1701, 1719, 1746, welk laatste jaar juist acht perioden, van 1818 verschilt.

{==120==} {>>pagina-aanduiding<<}

Indien het klimaat van Europa aan eene stellige en voortgaande verandering ware onderhevig geweest, zouden de poolstreken mede in dezelve gedeeld hebben. Maar eene bedaarde overweging van deze laatste geeft ons geene de minste reden, om dit denkbeeld te koesteren. Het ijs moge zich op een' tijd een weinig meer zuidwaarts strekken; maar dit is slechts van korten duur. De grenzen der ijsvlakte verschuiven somtijds, en schijnen zich uit te breiden, maar keeren terug na verloop van eenige jaren, misschien wel hierin door geregelde tijdperken bestuurd. Zulke verplaatsingen zijn volkomen van denzelfden aard, en waarschijnlijk ook aan dezelfde wetten onderworpen, als de klimaatsverwisselingen in gematigder luchtstreken.
[De Schrijver besluit deze Verhandeling met een omslagtig verhaal van de ontdekkingen en zeereizen, gedaan met oogmerk om de Noordpool te bereiken, en de afgelegene kusten van Groenland en de baai van Baffin te onderzoeken. Hij merkt aan, dat, sedert vroegere reizigers het eerst den arctischen oceaan bezocht hebben, er weinige ontdekkingen van belang hebben plaats gehad; dat, na het einde der zestiende of het begin der zeventiende eeuw, onze kennis van die gewesten naauwelijks is vermeerderd, waarschijnlijk omdat dezelfde redenen te allen tijde belet hebben dieper in te dringen, namelijk de korte duur van het tijdstip tot deze ondernemingen geschikt, en het gevaar van zich door de terugkeerende vorst te zien overvallen en vastzetten. Het blijkt uit derzelver reisbeschrijvingen, dat de afgescheurde en vlottende ijsbergen alleen in Straat-Davis worden aangetroffen, zelden in de zee, welke ten oosten van Groenland en ten noorden van Spitsbergen tot aan de Pool zich schijnt uit te strekken; dat deze laatste slechts met zee-ijs jaarlijks is bedekt, en dus des zomers zich geheel of gedeeltelijk opent; dat vaartuigen, dezen tijd waarnemende, bij gunstige gelegenheden, zeer ver in dezelve kunnen indringen, zoo als dan ook sommige werkelijk den 84½ graad bereikt hebben; zijnde dit

{==121==} {>>pagina-aanduiding<<}
de digtste afstand van de Pool, welke eenig geloof verdient. Hij beschouwt als geheel ongegrond de oude overleveringen omtrent den weleer bloeijenden toestand der oostelijke kust van Groenland, waaruit het verzinsel is ontsproten, alsof eene kolonie, uit Denemarken afkomstig, aldaar, door het ijs opgesloten, en voor altijd van alle gemeenschap met het moederland ware afgesneden geweest: een vertelsel, dat aanleiding heeft gegeven tot eene bijgeloovige vrees voor deze noodlottige kust. Hij toont, dat deze kolonie, aan het uiterste van Groenland gevestigd, bij kaap Farewell, eenigzinz ten oosten gelegen was van de overige volkplantingen, welke zich aan die zijde van Groenland bevonden, en hieruit den naam ontleend had van de oostelijke. Hij vermeent, dat de Straat van Behring mogelijk veeleer zal bevonden worden den ingang in eene binnenlandsche zee of baai te openen, dan eene wezenlijke scheiding te zijn van de twee werelddeelen. Uit dit alles besluit hij: dat de berigten van voormalige en hedendaagsche reizigers volkomen overeenstemmen met den aard der zake en de natuurlijke oorzaken, welke eene oordeelkundige beschouwing leert kennen; - dat geene buitengewone ijsdammen de eerste ontdekkers hebben verhinderd, welke thans zouden zijn verbroken; - dat dezelfde belemmeringen, welke toen bestonden, nu nog bestaan; - dat toen, even als nu, gunstige omstandigheden de reizen konden bevorderen; dat zelfs, in zeer warme zomers, eene spoedige reis mogelijk den onverschrokken' zeeman, die zulks zou durven wagen, in de Pool zelve zoude brengen; - dat derhalve, indien de verspreide geruchten gegrond zijn, de tegenwoordige tijd misschien een beter vooruitzigt oplevert om te slagen; maar dat geene berigten hoegenaamd kunnen doen gelooven, dat eene bestendige verandering in de gesteldheid van het ijs aan de Noordpool plaats zoude hebben. Deze gevoelens zijn ten minste niet tegengesproken door den uitslag van de laatste expeditie, welke, nadat het
voorgaande geschreven was, beide onverrigter zake zijn teruggekeerd.]
V.






{==122==} {>>pagina-aanduiding<<}

Verdere aanmerkingen, omtrent den oorsprong der brug, onlangs in de Valter-veenen ontdekt.


Door G.W. van der Feltz, Griffier bij de Regtbank van Eersten Aanleg, zitting houdende te Assen.

(Vervolg op No. XVI voor 1818. van dit Mengelwerk.)

Onderscheidene mannen van naam hebben sedert de ontdekking der gedachte Brug, of Houten Weg, zoo bij monde als bij geschrifte, zwarigheid gemaakt, dezelve voor een Romeinsch werkstuk te erkennen, op grond voornamelijk, dat latere Schrijvers van bruggen en wegen gewag maken, welke ten jare 1665, door den woelzieken Bisschop van Munster, te dezer plaatse zouden gelegd zijn.
Hoezeer de bewijzen omtrent den oorsprong dezer Brug, hetzij ze door lucius domitius, hetzij ze door christiaan bernhard van galen gelegd moge zijn, niemand onzer eigenlijk gelukkiger zal maken, dan wij zijn, moet ik echter openhartig erkennen, dat ik wensch, dat de vriendelijke strijd omtrent dezelve ten voordeele van het Romeinsche tijdvak moge eindigen.
Ik heb, alle partijdigheid ter zijde zettende, het voor en tegen van deze zwarigheden, zoo veel ik konde, opgezocht en overwogen; en, hoezeer het eene historische daadzaak is, dat gemelde Bisschop destijds, bij zijnen inval in Groningerland, eenige wegen over de Veenen aangelegd heeft, hoop ik echter te kunnen bewijzen, dat de nu ontdekte Brug van oudere dagteekening is, en zal de aangevoerde hinderpalen daartegen, en eenige aanmerkingen over dit stuk, uit den weg zoeken te ruimen en op te lossen, in die volgorde, waarin dezelve te mijner kennisse zijn gekomen.
A. Nadat de Heer j. scheltema, in de Staatscourant van den 11 Nov. 1818, het verslag van den Heer pothoff, omtrent de ontdekking en zamenstelling der Brug, medegedeeld, en verklaard heeft, dezelve voor een Romeinsch werk te houden, en gediend te hebben tot weg voor een gedeelte der legermagt van germanicus, in het 16de jaar onzer telling, stelt zijn Ed. in kwestie, of caecina dan pedo deze Brug gelegd hebbe? De Heer scheltema vooronder-
{==123==} {>>pagina-aanduiding<<}
stelt pedo, en wel voornamelijk: a. omdat de ander, volgens tacitus, meer oostelijk trok, en vele wederwaardigheden tusschen de Eems en Lippe had; - b. omdat er geene bewijzen van een' veldslag te dezer plaatse voorhanden zijn; - en c. omdat dit moeras geheel in den weg van pedo lag, die met zijne Ruiters van den Rijn naar den mond der Eems, door de grenzen der Vriezen, moest trekken.
Hoezeer men van deze overoude tijden zekerlijk geen naauwkeurig denkbeeld van de juiste grensscheidingen der volkeren kan krijgen, zoude ik echter liever van gevoelen blijven, dat niet pedo, maar caecina deze Veenen gepasseerd is, welke mij destijds toeschijnen door de Bructeren bezeten te zijn geweest, terwijl de grenzen der Vriezen meer westwaarts gelegen waren; welke stelling ik gronde op de Verklaring eeniger Namen van Volken en Steden, die in de werken van tacitus worden gelezen, gesteld naar het gevoelen, enz. van cluverius, ferrarius, baudrand en andere Aardrijksbeschrijvers, te vinden achter de werken van tacitus, vertaald door den Ridder hooft, alwaar men leest, in voce: ‘Bructers of Bructeren: dit was een volk, hetwelk zijne woonplaats had in het Graafschap van Sutfen, in dat van Benthem, in Salland en Twent, en een gedeelte van Drente; voorts in een gedeelte van het land van Kleef, en van Westfalen. Hun land strekte zich uit tot aan de Lup of Lip-stroom, tot aan Borkulo, tot aan Hattem, tot aan den Dullaardt en den Eems-stroom. Anderen willen, dat ze in Oostfriesland woonden, daar nog eene landstreek is, Brokmerland geheeten.
Friezen (de groote) strekten zich uit van de landen der kleene Vriezen af, langhs het meer van Flevus, nu de Zuiderzee; en besloegen Gooiland en een gedeelte van Gelderland, daar nu Harderwijk en Elburg leit: ook een gedeelte van Overijssel, daar de steden van Kampen, Hasselt, Vollenhove, Steenwijk en Meppel liggen, en de helft van Drente; voorts geheel Vriesland, tot den Eems-stroom toe.’
Dus konde caecina, door het land der Bructeren naar de Eems trekkende (1), op zijne heen- en terugreis zeer gevoegelijk het N.O. gedeelte van Drenthe passeren, zonder dat ik zulks door tacitus zie tegengesproken. Pedo,

{==124==} {>>pagina-aanduiding<<}
daarentegen, door de grenzen der Vriezen getrokken zijnde, (1) konde, volgens de zoo even opgegevene grensscheidingen, zoo verre oostelijk niet komen, als Mr. scheltema in overweging geeft: behalve dat, zoude hij ook liever de hoogere, meer westelijke en zandige gedeelten van Drenthe, of de Zevenwouden, tot reisroute voor zijne paarden gekozen hebben, dan onze oostelijke moerassen.
Het meer oostelijk trekken van caecina, dan Drenthe ligt, waarvan de Heer scheltema gewaagt, kon, dunkt mij, meer waarschijnlijk door dezen Veldoverste geschieden, toen hij zich, aan de monden van de Eems, met germanicus en pedo vereenigd hebbende, van daar naar de Lippe vooruitgezonden werd, om bruggen en dijken door de moerassen te leggen; toen, denk ik, dat hij verre ten oosten van Drenthe, door het tegenwoordige Munsterland vooruittoog, om voor het hem volgend leger den weg te banen; toen was hij reeds, om aan de Eems te komen, de lange Bruggen van domitius gepasseerd. Ook van Teutoburg terug naar de monden van de Eems vertrouw ik, dat deze Romeinen door het Munstersche gegaan zijn; maar hier kreeg caecina order, om, over de hem bekende wegen, de gemelde lange bruggen, naar den Rijn terug te trekken, en toen werd hij in den beginne zoo deerlijk door arminius gehavend.
Ik voor mij althans heb de Jaarboeken van tacitus in dezer voege begrepen, en vinde daar, buiten het gevoelen van den zoo zeer kundigen scheltema, voor alsnog ook niets tegen, dan de passage in wagenaar, te voren reeds wederlegd.
Behalve dat de geleerde m. alting, om redenen boven vermeld, ook van een ander gevoelen schijnt te zijn, geloof ik, dat de twijfeling van Mr. scheltema kan opgelost worden door de bouworde der Brug zelve, die dikwijls van zulke dunne boompjes gemaakt is, dat ze niet anders dan met gevaar door zoo vele paarden konde gebruikt worden; terwijl bovendien, zoo als ook alreede is aangemerkt, de rondheid der boomstammen een ongewis, zoo niet onmogelijk, pad voor de Ruiterij opleverde.
Dat er geen bewijs van een' veldslag te dezer plaatse aan-
{==125==} {>>pagina-aanduiding<<}
getroffen wordt, schrijve ik aan het tijdsverloop van 1800 jaren toe. Welk eene menigte van Doodegraven (zoo als picardt ze in zijne Vriesche en Drentsche Antiquiteiten noemt) kunnen daar aanwezig geweest zijn, hoezeer men er nu geene overblijfselen meer van vindt, - en hoe vele bewijzen kunnen dienaangaande mogelijk in deze moerassen gevonden worden, wanneer dezelve eenmaal aan de snede zullen komen en ontgonnen worden!
Alvorens nu eenige andere aanmerkingen, volgens welke men de ontdekte Brug liever voor een Munstersch dan Romeinsch maaksel zoude houden, te beantwoorden, dient in het kort te worden opgegeven, langs welke wegen de Bisschoppelijke troepen hunne invasie, ten jare 1665, hebben gedaan.
Men vindt niet, dat zij, schoon ter Apel bezet hebbende, van dien kant Drenthe, maar wel Westerwolde zijn ingevallen, en den 7 en 8 October Winschoten en de Schans aldaar hebben bezet; terwijl een ander gedeelte hunner armee, Ommen den 7 October genomen hebbende, door Drenthe over Staphorst en Roveen tot de Punterbrug doorgedrongen is, maar, aldaar door de Staatschen gerepousseerd zijnde, over de Groeve en Foxhol (den weg naar den Oldambte en Ommelanden geopend vindende) gegaan is. (1) Van galen zelf was te Meppen, en fourneerde zoo veel hij konde. (2) Den 23 November verlieten zij wederom Winschoten, enz. en trokken naar Wedde en ter Apel, van waar zij een' weg hadden gemaakt over het Moeras naar Westfalen of eems (3).
B. Tot bewijs nu, dat de Brug, waarvan de Graaf de guiche in zijne Mémoires spreekt, (4) niet de nu ontdekte

{==126==} {>>pagina-aanduiding<<}
is, blijkt, behalve uit de aanmerkingen, welke straks hierover zullen gemaakt worden, uit de lengte, gevende hij dezelve op, bijna twee mijlen lang te zijn, presque de deux lieues de long: daar nu onze Brug ruim 2½ uren lang is, en de Fransche lieues veel korter dan onze uren zijn, kan deze die brug niet zijn.
C. Even min kan het de Dam zijn, welke de Bisschop beval ‘tusschen Hede, een dorp in Eemsland, en het klooster ter Apel, in het moeras, alwaar hetzelve 1½ Duitsche mijlen breed was, te maken,’ (1) dewijl deze moerassen ten oosten van ter Apel, en de nu ontdekte Brug ten westen van dit klooster ligt, daar bovendien de laatste volstrekt niets van een' dam heeft, of gehad kan hebben, en de beteekenis van dit woord, zoo als de geachte Steller ook zelf aanmerkt, ons een geheel ander denkbeeld, dan dat van eene brug, geeft.
D. De Brug, door den Luitenant nierop den 12 October 1665 verbrand (2), (of door den Hopman ham, zoo als aitzema eenige bladzijden verder zegt) en bestaande uit rijsbossen, waarop lagen vensterkozijns, deuren en eiken planken, heeft ook geene betrekking tot onze Brug; want, hetzij dat dezelve tusschen Ippinghuizen, ten Noorden van ter Apel, lag, hetzij dat dezelve de nog bestaande Gorgasdijk was, zoo als de Heer scheltema stelt (3), in allen gevalle moet deze Brug of ten Noorden of ten Zuidoosten van het klooster ter Apel gelegen hebben; geheel an-
{==127==} {>>pagina-aanduiding<<}
dere aanwijzingen, dan de plaats, waar nu de Brug ontdekt is, die gaaf en ongeschonden is, voor zoo verre dezelve door geen boekweit-cultuur verbrand, of door verrotting defect is geworden. ‘Hun’ (der Munsterschen) ‘brug over het moeras, van rijswerk, deuren, vensters en planken gemaakt, 1236 schreden lang, werd verbrand en vernield,’ zegt meijer, van deze affaire sprekende. (1) Behalve dus de zoo even aangevoerde tegenwerpingen, verschillen de lengte en bouwstoffen dezer, en der nu gevondene Brug te veel, om aan een en hetzelfde stuk werk te kunnen denken.
E. De passages, welke aitzema zegt (2), dat de Munsterschen van ter Apel naar Winschoten, en naar de Eems en Munsterland hadden, lagen te noordelijk en oostelijk, om in dezen in aanmerking te komen.
Maar, behalve deze bijzondere aanmerkingen, sub B. C. D. en E. voorgedragen, zijn er andere, meer algemeene redenen, waarom de Valter-Brug van vroegere dagteekening, dan van den in deze streken zoogenaamden Bisschopstijd, moet zijn.
Zij zijn de volgende: 1o. Aitzema, zoo wijdloopig, en vele zaken twee en drie malen herhalende, spreekt wel van bruggen, maar nergens van eene brug, die naar Exloo, Valte of Weerdinge toeliep.
2o. De Valter-Schans, opgeworpen zijnde, om den Valter-Dijk, de éénige passage over de Veenen van daar naar ter Apel, ter Haar enz. te bestrijken, is reeds aangelegd in of omtrent het jaar 1628; ten minste vinde ik in de Handelingen van Drost en Gedeputeerden des Landschaps Drenthe, de dato 20 Aug. 1628, - (3) welke ik door de goedheid van den Heer Gouverneur van die Departement heb mogen doorbladeren, - eene Resolutie, ‘waarbij eenige Heeren worden gecommitteerd, - (de Stadhouder door H.H. Mog. nevens Gecommitteerden uit den Raad van State geauthoriseerd zijnde, om eene Schans aan den Valter-dijk en bij

{==128==} {>>pagina-aanduiding<<}
ter Hool, zonder voorgaande communicatie van Ridderschap en Eigenerfden, te leggen) - bij zijne Genade te remonstreren het ongelijk, deze Landschap door dergelijke behandelinge wordende aangedaan, en speciaal zijne Genade te verzoeken, om, ingevolge Art. 6 van hoogstdeszelfs instructie, te bezorgen, dat het leggen van voorn. Schantsen, zonder voorweten der Landschap, niet geëffectueerd worde.’
Men ziet dus, dat destijds de Valter-Dijk reeds existeerde; en, hoezeer ik niet gevonden heb, welk antwoord de boven vermelde Commissie bekomen hebbe, mag men toch veilig de stichting dezer Schans omtrent dezen tijd vaststellen; welk sortje zoodanig is aangelegd, dat men van daar den geheelen Valter Dijk, en de Veenen, tusschen Drenthe en Groningerland gelegen, kan overzien, zoodat geene Munstersche soldaten in 1665 zulk eene naauwkeurige, en voor het grootst gedeelte, zoo als het schijnt, met geene groote haast gemaakte Brug konden leggen, zonder daarin door vaderlandsch krijgsvolk belet te worden, dewijl de nu ontdekte Brug, voor een zeer groot gedeelte, aan den Drentschen kant, door ons geschut uit de Valter Schans kan bestreken worden.
Indien dus bewezen worde, dat deze Schans destijds door de Staatschen is bezet geweest, houdt, dunkt mij, alle twijfeling in dezen op; en deze daadzaak blijkt:
a. Uit aitzema (1), die zegt: ‘dat de Heeren Gedeputeerden te Velde hadden goedgevonden, den Kolonel van aylua en den Lt. Kolonel dames loo, met omtrent 700 voetknechten en 8 Comp. paarden, af te zenden naar de Valter-Schans, om van daar alom een wakend oog te houden, en het passeren van den vijand met alle mogelijke middelen te beletten, vertrouwende daardoor aan dien kant genoegzame voorziening gedaan te hebben.’
b. Uit het Lantdach prothocol, gehouden tot Assen, den 27 Febr. 1666, bij de Regtbank van eersten Aanleg alhier berustende, alwaar ik leze: (2) ‘op hett geproponeerde datt de troupes gaende nae ende van de Valter Schantse, en de andere, onderwegens grote moedtwille ende schaede de ingezetenen komen toe te voegen enz....... hebben

{==129==} {>>pagina-aanduiding<<}
de Heeren Ridderschap en Eigenerfden ....... geresolveert enz.’; en wat verder: (1) ‘op de Reqte. van die van Valte, dolerende oover de groote beswarenissen, daermede sy desen winter uit leveren van stroo en turf in de Valter schantse zijn beswaert .... hebben de Heeren Ridderschap en Eigenerfden geresolveert,’ enz.
't Is waar, dat de Munsterschen, in Januarij 1666, nog weêr eene strooppartij naar Emmen, 1½ uur omtrent ten zuiden van de Valter-Schans, en, even als deze, in Drenthe, aan de westzijde der moerassen, gelegen, waagden; (2) maar, om daar te komen, zijn zij zekerlijk niet door de Valter-Veenen getrokken, eensdeels, omdat deze omweg, in dien natten winter (3), door het bezetten der Valter-Schans, zeer gevaarlijk, zoo niet onmogelijk moet geweest zijn, terwijl de passage over den Emmer-Dijk en Roswinkel korter, gemakkelijker en zonder krijgsgevaar was, en buitendien zulk eene strooppartij, alleen ingerigt om een boerendorp te plunderen, den tijd niet konde hebben om eene brug te maken, daar eenige weken werks aan vast was; althans des Bischops Lofredenaar in dezen, de Graaf de guiche, hier boven vermeld, verhaalt als iets zeer bijzonders, dat de aldaar door hem vermelde Brug binnen den tijd van zes weken gemaakt was; - en anderdeels, omdat het, volgens de overlevering, zeker schijnt te zijn, dat zij laatstgemelden Dijk gepasseerd zijn, dewijl men te Emmen nog weet te vertellen, dat de Bisschoppelijke Ruiters, den Emmer-Dijk passerende, ieder een' takkebos mede op het paard genomen hadden, om de slechtste gedeelten van dien dijk daarmede te herstellen.
3o. Hier boven, bladz. 126, heb ik gezegd, dat op sommige plaatsen, onder den nu ontdekten houten bodem, de overblijffelen van eene nog vroeger gelegde Brug gevonden worden. Nu vraag ik: waartoe zoude eerstgemelde over laatstgenoemde heen gelegd zijn? En mij dunkt, men zal moeten antwoorden: omdat, door tijdsverloop, de vroegere

{==130==} {>>pagina-aanduiding<<}
Brug, op de vochtigste plaatsen, voor den overtogt van eenige duizende manschappen ongeschikt geworden was. En lezen wij niet in tacitus, Ann. I. 64, dat caecina de Bruggen, door domitius gelegd, en die door den tijd vergaan waren, moest herstellen? Indien de Bruggen daarentegen door den Bisschop gelegd waren, die destijds slechts ruim drie maanden in derzelver nabuurschap gelegerd is geweest, konden ze gedurende dien korten tijd niet zoodanig verslijten, dat men de Brug op sommige plaatsen moest vernieuwen.
4o. De Brug, nu ontdekt, bestaat, zoo als reeds gezegd is, het meest uit dennenhout. Thans vindt men dezen boom in dien omtrek niet alleen nergens, eenige jonge boompjes, die van elders aangevoerd zijn, uitgezonderd; maar men vindt ook geene overblijfselen van dennenbosschen, welke ten jare 1665 in bloei kunnen zijn geweest; want, behalve oude dennen wortels en stammen, welke geheel onder het veen op den zandgrond gevonden worden - behalve het bekende kienhout, - en behalve den dikwijls vermelden houten weg, vindt men geen bewijs van dennenhout. Ik heb mij met alle oplettendheid daarnaar geïnformeerd, en noch te ter Apel, noch te Valte huizen gevonden, hoe oud dezelve dan ook mogten zijn, waarin dennenhout vertimmerd was, (zijnde alles van eikenhout) behalve eenige planken, posten enz., welke de eigenaars mij zeiden, van Assen en elders aangevoerd te hebben.
5o. Tot een der laatste, maar geenszins tot een der minste bewijzen voor mijne gevoelens, neem ik de vrijheid, de woorden van den Heer Gouverneur dezer Provincie tot de mijne te maken, alwaar dezelve zoo overtuigend de meerdere oudheid der Brug bewijst, door deszelfs geleerde mededeeling over den groei en aanwas der veenspecie, zeggende: (1) ‘De meergemelde Brug is geheel overdekt met veen, ter diepte van drie, vierdehalf, vier voeten en meer; tusschen welke en de onderliggende specie, ten aanzien der zwaarte en kleur, wel eenig onderscheid gevonden wordt, zoodat men de vroegere en latere wording kennelijk ontdekt; echter heeft de boven liggende klin reeds die vast- of digtheid, is reeds zoodanig bezakt en tot consistentie gekomen, dat daarvan uitmuntende goede turf kan worden ge-
{==131==} {>>pagina-aanduiding<<}
stoken; zoo als zulks hier en daar, sedert onheugelijken tijd, ook reeds geschied is. Nu gaat de groei en aanwas van het veen, de geheele verrotting zijner bestanddeelen, zoo langzaam toe, dat er meer dan duizend jaren schijnen te worden vereischt, om het te brengen tot die deugd en volkomenheid, waartoe het moer, boven de houtlage gevonden, reeds werkelijk is gekomen. Zoo veel is wel, boven alle bedenking, zeker, dat het veen, boven de Brug, sedert des Bisschops tijd, niet heeft kunnen worden, of heeft kunnen aangroeijen: van het aanspoelen of opdrijven kan hier geene kwestie zijn. Ook werden, in de zeventiende eeuw, deze veenen reeds begrupt, gebrand en met boekweit bezaaid, wanneer de vegetatie of veenwording, de aanwas van het veen, geheel stilstaat, en de beboekweite plaatsen tot zoo veel vastheid zijn gebragt, dat men dezelve, zonder het leggen van eene brug, genoegzaam kan passeren. Ik gevoel zeer wel, dat dit raisonnement alleen overtuigend kan zijn bij veenkundigen; maar dezen zullen ook, de waarheid van het feit of de stelling aannemende, ten
opzigte der gevolgen geen' den minsten twijfel hebben. Met alle behoedzaamheid zijn de onderscheidene lagen van het boven- en beneden-veen, op verschillende plaatsen, door mij onderzocht, en wij hebben de zaak alzoo bevonden.’
Dus verre de redenering van den Heer Gouverneur hofstede, voor zoo veel ik dezelve tot mijn bewijs noodig had: die echter meer van de veenwording wil weten, leze onder anderen het Vertoog van den Heer de sitter, over de Veenen, derzelver aanleg, en invloed op de vaderlandsche Regten, (1) alwaar hij vele wetenswaardigheden zal aantreffen, welke op ons tegenwoordig doel betrekking hebben, doch te veel, om in dit kort bestek begrepen te worden.
6o. Eindelijk dient tot staving van mijne gevoelens, dat de Valter-Dijk, reeds lange vóór des Bisschops tijd, tot éénige passage over deze Veenen gebruikt zijnde, zoo als hier boven voldoende bewezen is, na het leggen der onder-
{==132==} {>>pagina-aanduiding<<}
havige Brug gemaakt is; hetgeen daardoor bewezen wordt, dat de Brug, ter plaatse op het Kaartje door l aangeduid, en zoo ik hoor ook bij de Mussel-Aa, onder denzelven doorloopt.
F. Eene aanmerking, door een goed Vriend aan mij gemaakt, die mogelijk ook door meer anderen zal gemaakt zijn, dat deze Brug vóór 1800 jaren niet konde gelegd wezen, en het hout tot hiertoe bewaard gebleven, verwijze ik naar ons menigvuldig kienhout, dat onder onze meeste veenen gevonden wordt, welker kracht, om hout, en vooral dennenhout, te conserveren, genoeg bekend is, en waaromtrent ik ook de desbegeerigen, om maar één te noemen, verwijze naar het Vertoog van Mr. de sitter, zoo even aangehaald, (1) alwaar hij onder anderen zegt: ‘Ik heb verder in de opsomming der dingen, die tot de vorming van het veen door rotting toegebragt hebben, niet opgeteld het hout der boomen zelf: omdat de ondervinding leert, dat het hout onder water, of den grond, alwaar het niet blootgesteld is aan de lucht, niet verrot, ten minste niet meer dan vermolmd wordt. Zoo zijn de menigvuldige eikenstammen, die men onder het veen vindt, meest alle vrij gaaf, door de meerdere harsachtigheid; doch de elzen en berken zijn sterker aangedaan; dan de weinige dennen zeer gaaf. En dit heeft niet alleen plaats in de stammen, maar zelfs in de kleinere takjes en knopjes der heide, berken, beuken en andere kleine boompjes, die door het bitumineuze van het veen bewaard zijn geworden tegen eene geheele verrotting; alleen zijn ze voos, naardien het hart, het merg, vergaan is.’ Eindelijk nog moet ik aanmerken, dat ik, in het bestuderen dezer materie, in een werkje van Jr. j. vegelin van claerbergen, in 1766 te Leeuwarden uitgegeven, de volgende merkwaardige opgave gevonden heb: ‘Dat ook de veenen en moerassen hier te lande al van overlang zijn bekend geweest, blijkt uit hetgene de Romeinsche Schrijvers aanhalen, dat een hunner krijgsoversten, door de moerassen trekkende, bruggen en dijken
daarin maakte, waarvan eenige meenen, dat, niet lange geleden, overblijfselen gevonden zijn, in de afgravinge der Dragster Veenen.’ (2) Tot daar zijn de Munsterschen in 1665 niet

{==133==} {>>pagina-aanduiding<<}
doorgedrongen geweest; en hoezeer ik tot hiertoe niet in de gelegenheid was, daaromtrent een nader onderzoek te doen, hetgeen ik echter hoop te bewerkstelligen, zoo twijfele ik niet, of die opgegevene meening zal met de waarheid overeenkomen.
Al deze aangevoerde redenen waren, in mijn oog, voldoende, om mij zelven niet alleen te overtuigen, dat de nu ontdekte Brug of Houten Weg geenszins ten jare 166 door den Bisschop van Munster konde gelegd zijn, maar ook, dat dezelve denkelijk door domitius gesticht, en later door caecina hersteld en gebruikt is. Ik heb althans zoo veel waarschijnlijks in het een en ander gevonden, dat ik het niet voor geheel onnut hield, mijne opsporingen en gedachten op deze wijze aan het publiek mede te deelen, al zoude zulks dan ook alleen strekken, om meer kundige liefhebbers der Oudheid, welke zich in het vervolg onledig mogten willen houden, omtrent den oorsprong en de historie dezer Brug, een geleerder onderzoek te doen, opmerkzaam te maken op eenige omstandigheden, welke hun, als met de plaatselijke gelegenheid minder bekend, mogelijk zouden kunnen ontsnappen.
Ik kan echter niet geheel van dit onderwerp afstappen, zonder alvorens nog het volgende te observeren. Hoezeer de oudheidkundige Kronijk van picardt, die in 1659 schreef, vol is van Reuzengeschiedenissen, Spokerijen, Duivelskunsten en andere bijgeloovigheden meer, is het toch niet geheel zonder reden, wanneer hij, in zijne Dedicatie der Annales Drenthiae, zegt: (1) ‘dat Drenth een land is, dat, boven alle omliggende provintien en landen, krielt en overvloeit van veele vreemde en ongewoonelijke Antiquiteten, also dat men in een schultambt meerder en praecieusere Antiquiteten zal vinden als in den gantschen creitz aller Vereenigde Nederlanden.’ En verder: (2) ‘daar en is geen land in alle de Vereenigde Nederlanden, waarin meer Antiquiteten zijn, als in de Landschap Drenth. In een Rolde en Borger is meer raers te zien, als ik in alle Vereenigde Nederlanden gezien hebbe.’ Wie zal dit willen bestrijden? Krioelt geheel deze Provincie niet van de oude begraafplaatsen, onder den naam van Tumuli bekend? Vindt men niet

{==134==} {>>pagina-aanduiding<<}
bij honderden daarvan te Rolde en elders? Toont men u daar en te Grol niet de Baller en Groller-Kuilen, daar onze eenvoudige, brave voorvaders, onder den blooten hemel, 's lands zaken behandelden? Is Drenthe niet de stapelplaats van picardt's zoogenaamde Doodegraven, van Hunnebedden, Romeinsche Legerplaatsen, enz.? Beroemt Eext zich niet op een' tamelijk wel geconserveerden Romeinschen Grafkelder, van zware steenen opgezet? Kan men niet te Valte, in eene wandeling van 20 à 30 minuten, met eerbied beschouwen een paar fraaije Hunnebedden, eenige weinige Tumuli, onze Romeinsche Brug, de vervallene wallen der boven vermelde Legerplaats, en een gedeelte van de plaats, waar picardt zegt, dat de vermaarde stad Hunso zoude gestaan hebben? Waarlijk, welk een overvloed van fraaije studiestukken! Jammer, dat niet eens een deskundige, den leiddraad van picardt volgende, het menigvuldig goede in dit boek wat meer bevallig schakeerde, de zotte spokerijen doorschrapte, de armzalige Duivelskunsten afzwoer, en de geheele populatie van die wreede Reuzen stilletjes in hunne graven liet rusten, en men zoude eene fraaije lectuur en aangenaam studieboek in het licht brengen.

Zoo de berigten, welke ik bezig ben daaromtrent in te zamelen, daartoe voldoende genoeg mogten zijn, zal ik mogelijk in een volgend No. van dit werk verslag doen van de verdere ontdekkingen te Valte, en welke soort van Brug het geweest is, daar Jonkheer vegelin van spreekt.
Terwijl ik het voor niet ongepast houde, dit berigt voor alsnu te sluiten, met aan dusdanige liefhebbers, welke ijverig genoeg mogten zijn, om dit jaar in persoon de eerstgemelde Brug te willen zien, mede te deelen, dat, daar te Valte, een klein, doch welvarend gehucht, tot hiertoe eigenlijk geen Logement voor vreemden gevonden werd, alsnu een vrij welgesteld Ingezeten zich dit jaar als Herbergier heeft aangegeven, bij wien dus vreemdelingen, naar plaatselijke omstandigheden, zoo goed mogelijk, zullen kunnen logeren.

Assen, den 12 Jan. 1819.



{==135==} {>>pagina-aanduiding<<}

Hoe denkt men in de zuidelijke provinciën van ons rijk over de Hollandsche taal?

Over het algemeen, zeker niet gunstig. En wanneer men in aanmerking neemt, dat, in een groot deel van die Provinciën, allen, die eene beschaafde opvoeding genoten hebben, van der jeugd af niets anders gehoord, niets anders gelezen, niets anders gesproken hebben, dan Fransch, zal men ligtelijk kunnen begrijpen, dat men aldaar ook gaarne het Fransch, als eene Volkstaal, behield, en er zeer tegen opziet, om zich het Hollandsch, dat ook voor een' vreemden niet gemakkelijk is aan te leeren, eigen te maken. De vooringenomenheid tegen onze Taal is te verschoonen, zoo lang men zijne bedenkingen op eene beschaafde wijze voordraagt; en de Noord-Nederlander, zacht en bescheiden van aard, leest en hoort die bedenkingen zonder eenige verbittering, en zal gaarne zien, dat men aan dezelve, zoo veel immer mogelijk, te gemoet kome. Maar hij verliest zijne hem aangeborene koelheid, en zijne gal loopt over, wanneer hij moet zien, dat zijne schoone en rijke moedertaal en heerlijke letterkunde worden veracht, bespot en verguisd door lieden, die met de Hollandsche Taal even weinig bekend zijn, als de Barbaren, die het Romeinsche Rijk verwoest hebben, met de Latijnsche bekend waren; wanneer men, in den Mercure surveillant, onzen tongval geschikt keurt, om der Bevalligheden schrik aan te jagen, en de liefkozingen, in dien tongval, vergelijkt bij het krassen van twee heesche raven; wanneer men, al verder, hoort beweren, dat onze manieren en ons verstand overeenkomstig zijn met onze Taal, en dat de Vorsten, die de verstandelijke vermogens hunner onderdanen slechts twee graden boven den Orang-Outang wenschen te plaatsen, niets beter zouden kunnen doen, dan de Hollandsche Taal, bij uitsluiting, in te voeren; wanneer men een' charles donny onze Taal hoort vergelijken met die der kikvorschen, en staande houden, dat er nooit een goed werk van den derden rang in het Nederduitsch is geschreven; en wanneer, eindelijk, de Schrijvers van den Belgischen
Observateur onze Taal meestal een jargon (ganzengekwaak) noemen. Intusschen behoeven wij ons over deze stoute Frondeurs, en over de raaskallingen en blaauw-boekjes van deze halfge-
{==136==} {>>pagina-aanduiding<<}
bakken Franschen, niet veel te bekommeren. Zij zijn onzen toorn niet waardig. Ons oogmerk is ook geenszins, om het zouteloos gesnap en de ellendige wartaal van deze schreeuwers bekend te maken, maar alleenlijk, om onzen Lezeren te doen zien, dat niet alle Tijdschriften, welke in de zuidelijke Provinciën worden uitgegeven, van dien verachtelijken stempel zijn. De Mercure Belge, een Tijdschrift, dat in een' echt liberalen geest geschreven wordt, heeft zich onlangs over onze Taal uitgelaten op eene wijze, die den steller en zijn onderwerp gelijkelijk vereert. Ziet hier de plaats, door ons bedoeld, welke wij vertaald mededeelen.
‘Bilderdijk, de grootste Dichter, die er bestaat, leeft in zijn vaderland schier vergeten. Te Parijs zoude hij het voorwerp zijn van menig puntdicht; de nieuwsvertellers zouden zijne voortbrengselen tot stukjes snipperen: maar zijne verzen zouden van buiten geleerd worden. Men zoude hem aanhalen in de aanzienlijke en letterkundige gezelschappen, in de pleitzalen, in de vergaderingen der wetgevende Magt; en de mode zoude zich, misschien, meester maken van zijnen naam, om er een' nieuwen opschik mede te versieren. Wij moeten het erkennen, onze Landaard heeft eene verschrikkelijke ongevoeligheid. Waarom bespotten wij niet liever eenen Schrijver, dan dat wij hem in vergetelheid laten sterven? Waarom walgen ons de voortbrengsels van onzen eigenen bodem? Waarom zouden wij niet zoo wel geest en genie bezitten, als zij, die de boorden der Seine bewonen? Het is mijne taak niet, deze vragen op te lossen, en ik vergenoeg mij, al zuchtende, te herhalen deze woorden van cicero (De Fin. L. 1. ): “His difficilius est satisfacere qui Belgica scripta dicunt contemnere; admiror cur non delectet eos patrius sermo.” - Laat ons, om dit ongelijk uit te wisschen, bilderdijk lezen en herlezen. Wij zullen overtuigd worden, dat de Hollandsche Taal geene mindere buigzaamheid en rijkheid bezit, dan de andere Talen van Europa. Zij is niet barbaarsch, dan voor degenen, die haar niet verstaan. Zoo wij tijd hadden, om ons over dit onderwerp verder uit te laten, zouden wij doen zien, dat hare deftigheid en verhevenheid haar, bovenal, geschikt maken voor den stijl van de Geschiedenis en het Treurspel, en dat zij, in meer dan één opzigt, de Taal van homerus en sophocles op zijde komt.’

{==137==} {>>pagina-aanduiding<<}

[Mercure Belge, Tom. I, 12me Livraison, pag. 460 et 461. Bruxelles, chez weissenbruch, 1818.]
De Biographie van onzen bilderdijk, geplaatst in de Galerie des Contemporains, verdient, naar ons inzien, mede vertaald te worden. Misschien geven wij dezelve, bij eene nadere gelegenheid.


Zeldzaam voorbeeld van eene zonderlinge misgeboorte.

Op den 13 Januarij ll. werd door den Heer beneker, Med. & Chir. Doct. en Vroedmeester te Amsterdam, de navolgende zeer zeldzame verlossing van eene zonderlinge Misgeboorte verrigt, bestaande in een voldragen kind met twee hoofden en drie armen, waarvan de eene, zijnde te zamengegroeid, geplaatst is tusschen de beide hoofden, en voorzien met twee handen; de andere armen bevinden zich op de gewone plaats ter zijde van het ligchaam, hetwelk, naar de anatomische beschouwing, op sommige plaatsen dubbel schijnt zamengesteld te wezen; vervolgens twee natuurlijke en wel geformeerde beenen; doch ontbreekt het fondament, en schijnen de partes genitales dubbel vrouwelijk te zijn. - Van deze zonderlinge Misgeboorte belooft hij aan de eene of andere Maatschappij eene naauwkeurige afteekening, benevens eene even naauwkeurige waarneming, in te leveren.


Vrouwelijke wraak te Hulogua.


(Echte Anekdote uit de XVIIIde Eeuw.)

Uiterlijke zachtaardigheid en innerlijke diepe wraakzucht is nu en dan het contrasterend verschijnsel van het menschelijk afzonderlijk karakter, maar ook in dat van geheele natiën. Het volgende voorbeeld wordt door den Spaanschen Reisbeschrijver, valez de civola, wegens de natie der Huloguézen, in het noordelijke Amerika, als bijzonder karakteristiek opgegeven.
In navolging van vele jonge Spanjaarden, die tot verbetering van fortuin naar Amerika reizen, begaf zich tot dat oogmerk Don diego de colmenares te Kadix scheep; en,

{==138==} {>>pagina-aanduiding<<}
daar hij bij zijne aankomst geenen steun van belang vond, besloot hij naar eene der Spaansche koloniën te gaan, waartoe hem het land der Huloguézen, ofschoon niet zeer bevolkt, maar door de zachtmoedigste en dienstvaardigste natie bewoond, bij uitzondering werd aanbevolen.
Binnen korten tijd verkreeg Don diego toegang tot het huis van eenen man van jaren, die slechts ééne dochter had van ongemeene schoonheid, zijnde naauwelijks zeventien jaren oud, en voerende den naam van holuara, beteekenende in de landstaal bestendigheid. Spoedig ontvlamde in zijn hart de liefde; en, daar hij jong, welgemaakt, en, dat aldaar zeer veel gold, een Spanjaard was, ondervond hij even spoedig eene gunstige wederliefde.
Don diego, zijne studiën te Valladolid voleindigd hebbende, leerde weldra de taal der Huloguézen volkomen, zoodat hij bij eenen ieder, en voornamelijk bij holuara, zeer geliefd werd, met welke hij zich nu bij monde onderhouden konde. Spoedig verklaarde hij, door hare bekoorlijkheden betooverd, aan haar zijne liefde; en ook dit vond bij haar even zoo eene wederkeerige werking. Beiden zwoeren zij elkander de opregtste verkleefdheid. Zij omhelsde hem teeder, en beiden genoten al de genoegens der wederzijdsche min. In het oogenblik, echter, der innigste vervoering, voegde zij er bij: ‘Diego! indien gij mij ooit misleiden kunt, dan verkeert mijne liefde in den gruwzaamsten haat; en, zoo gereed ik u mijn leven offer, zoo lang gij mij getrouw blijft, spaar ik u niet, als gij mij verlaat.’
Zoo rolden dagen en maanden gelukkig voort in de teederste uitdrukkingen der liefde; dan, gelijk elk overspannen genot wederzin baart, vond Don diego eenige ledigheid in zijn hart, welke, bij niet-voldoening, in onverschilligheid ontaardde. Deze ledigheid werd vervuld in den omgang met eenen anderen rijken inwoner, vader van twee minnenswaardige huwbare dochters, waarvan de oudste hem dermate verrukte, dat hij, zonder aan zijne verbindtenis met holuara te denken, haar ten huwelijk vroeg; gelijk zulks dan ook, zonder de minste tegenspraak, werd toegestaan.
Aan holuara's scherpen blik ontging de koelheid in het gedrag van diego niet. Dit verontrustte haar te meer, omdat zij zich zwanger gevoelde. Diego veinsde; en dit gelukte, totdat zij het berigt des voorgenomen' huwelijks met

{==139==} {>>pagina-aanduiding<<}
zekerheid vernam. Ook zij veinsde nu, van haren kant, zonder het minste verwijt van trouweloosheid, zoodanig dat diego in den stelligsten waan verkeerde, dat haar alles onbekend ware, en de verkeering wederzijds op den ouden voet voortging.
Intusschen nadert de dag van diego's huwelijksvoltrekking. Den laatsten avond vóór dien dag waren zij bijeen. Zij bleef even teeder. ‘Hoor, diego! (sprak zij zeer bedaard) ik weet alles; ik weet, dat gij mij verlaten, en een ander bekoorlijk meisje huwen zult. Dit smart mij zeer; maar mijne liefde verflaauwt daarom niet. Alleen moet gij mij het bewijs geven, dat gij mij niet veracht. Welaan, nog één nacht, en wel de laatste .... en wij scheiden van elkander!’ - Don diego, geenen argwaan voedende, maar integendeel hare overgroote liefde bewonderende, ontvangt, zoo als meermalen, van haar eenig gebak en eenige glazen hochero, een' zeer aangenamen, doch bedwelmenden drank, en geeft zich op nieuws over aan al de verrukkingen der min, zoodat hij zich in hare armen aan den slaap gerustelijk overgeeft.
Naauwelijks houdt zij zich van zijnen diepen slaap overtuigd, of zij staat op, en voldoet aan haren lang gesmoorden wraaklust. Zij grijpt een mes, en doorsteekt den trouweloozen, zonder dat hij zich in staat bevindt van verdediging, of zelfs eenen enkelen blik op de wanhopige te werpen. Nog is hare wraak niet voldaan. Zij rukt hem het hart uit het lijf, ijlt in den vroegen morgen naar de bruid, en werpt hetzelve haar voor de voeten. ‘Zie daar (zegt zij in woede) het hart, dat gij mij ontroofdet! Nu moogt gij zulks het uwe noemen!’
Zij verwijdert zich terstond na dit gezegde, en vliegt naar den Kazik, met aangifte van zich zelve, als moordenares van diego. De Kazik roept den Raad der Ouden bijeen. Men doet het noodige onderzoek, en bevindt alles naar waarheid, zoo als holuara verklaard had. Zij wordt voor den Raad gebragt, welks voorzitter haar de misdaad en de straf voorstelt, welke zij te wachten heeft. Ongeduldig over dit lang verhoor, grijpt zij het mes, dat op tafel ligt, waarmede zij den moord begaan had, stoot hetzelve met woede in hare borst, en stort op hetzelfde oogenblik dood ter neder.



{==140==} {>>pagina-aanduiding<<}

Anekdote van een' Roomsch' geestelijke.

Te Harreveld, gelegen in het Graafschap Zutphen, aan de grenzen van Munsterland, is eene Roomsche kerk en eene vrij uitgebreide Roomsche gemeente, welke meerendeels bestond uit dweeperige, bijgeloovige en eenvoudige ledematen; men geloofde, bijna algemeen, nog aan duivelarijen, geestenverschijningen, kerkhofsgeesten, spokerijen, doch voornamelijk aan tooverijen. Zoodra aan een kind, eene koe of een paard eene kleine onpasselijkheid bespeurd werd, stelde men vast, dat het betooverd was; eene menigte oude vrouwen werden als tooverheksen verdacht; en verscheidene besjes zouden, door die bijgeloovigen, ten vure gedoemd zijn, of ten minste de waterproef hebben moeten ondergaan, zoo deze bijgeloovige menschen hiertoe de magt gehad hadden. Men bestormde dagelijks de woning van den tijdelijken Pastoor, ten einde hem over te halen, om door bezweringen de ingebeelde tooverij te verdrijven. Doch deze verstandige en opgeklaarde Geestelijke, wel verre van hen in dit bijgeloof te versterken, of aan die aandrangen te voldoen, zocht door de bondigste redenen zijne gemeente te overtuigen, dat geene bovennatuurlijke verschijningen, veelmin eenige tooverijen, konden aanwezig zijn, maar dat die bespeurde onpasselijkheden uit eene natuurlijke ziekte voortvloeiden. Deze brave Geestelijke had ook menigmaal zijne gemeente opmerkzaam gemaakt, dat het werkelijk aanbidden van houten of steenen beelden afgoderij was: om deze reden werd deze voortreffelijke Pastoor, die onledig was zijne gemeente alle duivelarijen en spokerijen uit het hoofd te praten, door dezelve beschouwd, als ten opzigte der regtzinnigheid niet zuiver in zijne schoenen te staan; waarvan het gevolg was, dat geen der ledematen van die kerk hem eenige giften of gaven bragt, waarover hij zich echter weinig bekommerde, dewijl hij van zijne eigene inkomsten leven konde. - Onder de Roomschgezinden in de dorpen is het een algemeen gebruik, dat de gemeenten
de Geestelijken met de noodige boter voor hunne huishouding voorzien. Dat nu niemand in de gemeente van Harreveld aan dezen, bij haar onregtzinnig geoordeelden, Geestelijken boter bragt, laat zich ligt voorstellen;

{==141==} {>>pagina-aanduiding<<}
ja zelfs weigerde men doorgaans, die aan hem voor gereed geld te verkoopen. Dit bragt hem eens in groote verlegenheid; waarom hij eene list bedacht, welke eene ongemeene uitwerking had. Na het afloopen van eene gepaste predikatie, sprak hij zijne toehoorders aan op de volgende wijze: ‘Het doet mij leed, dat ik, na alle vermaningen tegen de tooverijen en toovenaars, moet ondervinden, dat er zich in mijne gemeente nog zoo een groot aantal toovenaren en tooverheksen bevinden; hierom verklaar ik openlijk, dat ik geene boter zal aannemen van diegenen, die tooveren kunnen.’ - Dit was van dat gevolg, dat zijne woning des anderendaags met boter als overstroomd werd; daar niemand bij hem onder de verdenking van te kunnen tooveren wilde gebragt zijn. Van deze omstandigheid maakte hij bij eene volgende predikatie een loffelijk gebruik, om zijne toehoorders te overtuigen, ‘dat alle voorwendsels van tooverijen en toovenaars ijdele inbeeldingen waren; hetgeen zij nu door hunne eigene daden bewezen hadden, daar ieder lidmaat der gemeente, zonder uitzondering, hem boter had gebragt: bij gevolg waren er geene toovenaars in de gemeente; en waar geene toovenaars waren, konden ook geene betooveringen plaats vinden.’


Grootmoedige trek van den tegenwoordigen Turkschen keizer.

De Sultan wandelde onlangs aan den oever der Zwarte Zee; hij bemerkte een nieuw gebouwd prachtig landhuis; hij wilde weten, wie de eigenaar van hetzelve was: men zeide hem, dat het een Armeniër was, die den Christelijken godsdienst beleed. Hij begaf zich dadelijk derwaarts, en vroeg aan den bezitter van dit prachtig gebouw, hoeveel hem hetzelve gekost had. De Armeniër, vreezende voor al te rijk gehouden te worden, antwoordde schielijk: 300 beurzen (f900,000); terwijl hij inderdaad meer dan driemaal zoo veel daaraan besteed had. De Sultan hield hem bij zijn woord, en verklaarde zich eigenaar van het huis. De ongelukkige Armeniër was wanhopig; maar hoe verwonderd en verblijd was hij, toen hij, eenige dagen daarna, twee Bostangis zag komen, die eene cassette voor hem nederleiden met 1000

{==142==} {>>pagina-aanduiding<<}
beurzen (f 3,000,000) met deze woorden: ‘De Profeet heeft gezegd, dat de logenaar altijd in zijne eigene netten gevangen wordt, en gij hebt dit ondervonden; maar uw meester is te groot, om voordeel te doen met uwe zwakheid.’


De Jood met den bril.

Een Jood, koopman in brillen, bood er eens een' aan een jong Heer te koop aan. - ‘Wat ziet men toch wel door die brillen?’ vroeg de jongeling. ‘Alles, Mijnheer, antwoordde de Jood) wat gij wilt, zoo klaar en duidelijk, als gij zelf begeert.’ - Hierop nam de jongeling eenen bril, zette dien op zijn' neus, en keek op den koopman en andere Joden, die daarbij stonden. ‘Dat is waarachtig (zeide hij) een potsierlijke bril; ik zie er niet anders dan gaauwdieven door.’ - ‘Bewaar mij! (hernam de Jood) na! laat ik toch ook ereis khijken.’ - De Jood zette den bril op, keek den jongen Heer aan, en riep: ‘Na! waarachtig, de Heer heeft gelijk.’





Heldenwensch.


Geen vader-, moederlief mogt baten, 
En Pieter moest den warmen haard 
En 't ouderlijke huis verlaten; 
Men tilt hem tegen dank op 't paard, 
Beduidde hem, dat hij moest rijden, 
Voor 't vaderland als held gaan strijden, 
En, zoo hij zich verzetten wou, 
Men hem wel mores leeren zou. 
 
Toen nu het uurtje kwam van scheiën, 
En vader hem zijn' zegen gaf, 
Ving hij erbarmlijk aan te schreijen, 
Of Joost hem slepen kwam naar 't graf. 
Hij klaagt zijn' nood aan hof en wanden, 
En kust der dienstmaagd hals en handen; 
Hij roept den kettinghond er bij, 
En 't beest huilt even hard als hij. 

{==143==} {>>pagina-aanduiding<<}

Maar, als het dorpje was verdwenen 
En heel de landstreek hem ontsneld, 
Hield Pieter eindlijk op van weenen, 
En dacht: ‘Ik ben nu ééns een held; 
Ik wil alzoo den oorlog leeren,’ 
En laat zich vlijtig exercéren, 
Zwenkt paard en sabel, ment en rent 
Als de eerste van het regement. 
 
Nog was er schot noch houw gegeven, 
En Pieter, die voor niemand zwicht, 
Was reeds tot korporaal verheven, 
Ten loon van trouw volbragten pligt. 
Nu stapt hij hoog, met stijve leden, 
En meldt zijn' vader, hoe, tot heden, 
Geen stok nog zijnen rug bezocht, 
En hij reeds andren prieglen mogt. 
 
In 't einde ving men aan te vechten; 
Toen Pieter eens, met vijftien man, 
Een vijftigtal van oorlogsknechten, 
Om hem te hakken in de pan, 
Te paard zag nadren met ontzetting; 
Hun hoefslag dreigde reeds verpletting, 
En elk vijandelijk huzaar 
Geleek den duivel op een haar. 
 
De held begon zijn' kop te klouwen, 
Maar dacht: ‘Houw ik op hen niet in, 
Zij zullen vast op mij inhouwen: 
't Is best, dat ik maar eerst begin.’ 
Geen logica werkte ooit zoo krachtig: 
Hij waagt den aanval, en - waarachtig! 
Zij tuimlen, vallen, vlugten dra, 
En de andren smeeken lijfsgenâ. 
 
Naauw had de Generaal vernomen, 
Hoe dapper onze held zich kweet, 
Of heeft hem in zijn tent doen komen, 
Nog klam van 't doodsbenaauwde zweet; 
Hij laat voor hem de trommel roeren, 
Omhelst hem daar met geestvervoeren, 

{==144==} {>>pagina-aanduiding<<}

En noemt hem luide - welk eene eer! 
Den braafsten man van 't gansche heer. 
 
Hoe fier keek onze dappre strijder, 
Toen hij dien veldheerskus bekwam! 
Hij boog, en lachte blij- en blijder, 
Toen hij dit heuglijk woord vernam: 
‘Wijl gij zoo braaf u hebt gedragen, 
Zoo moogt gij, wat ge wilt, thans vragen.’ - 
‘Wel,’ sprak de held, ‘sta toe, mijnheer, 
Dat ik dan weêr naar huis marcheer!’ 


Naar het Hoogduitsch van
j.f. castelli.
j.w.ij.





Kaarsen naar de Parijsche manier en laatste prefectie.

(Haarlemsche Courant van den 29 December 1818.)

‘Koop, mooije kaarsen! koop! 't modèl komt uit Parijs! 
Zij zijn fraai-curieus, en ook civiel van prijs.’ 
Ach! bijna twintig jaar heeft ons haar glans beschenen: 
Maar eensklaps trokken onze Fransche Broeders henen, 
En 't licht dier éclaireurs (wie had zulks ooit geloofd?) 
Werd door uw' domper, alexander! uitgedoofd. 
Toen werd er blindeman gespeeld; 't was rondom duister! 
Maar gij, van coevorden! wilt weêr; met Franschen luister 
(Een luister voor het Hollandsch hoofd, 
Te vroeg, helaas! aan ons ontroofd) 
De Noordsche grensstad van ons vaderland bestralen, 
En gaat zelf uit Parijs die mooije kaarsen halen! 
o Edelmoedig man! wat zijn we u niet verpligt 
Voor 't nieuwe Fransche licht! 




Zonderlinge wensch.


Frans heeft een wijfje, dat steeds snatert, 
Wier tong gelijk een ratel ratelt, 
En wenscht haar stom, of wel zich zelv' het lot der dooven. 
Hij ziet de prent van een Meermin, voorheen berucht: 
Nu denkt hij aan zijn vrouw: ‘Mij,’ zegt hij met een' zucht, 
‘Mij ware 't liever, visch van boven!’ 









{==145==} {>>pagina-aanduiding<<}

Mengelwerk.

Heeft Menno Simons eene volstrekt algemeene weerloosheid gepredikt?


Door J. ter Borg, Leeraar bij de Doopsgezinde Gemeente te Damwoude (*).

Ook ten tijde des noods het zwaard ter zelfverdediginge aan te grijpen, was voor onze vrome Vaderen een gemoedsbezwaar. Noch verdediging noch wederlegging is mijn doel. De bedenking alleen, ‘of menno simons zelf wel ooit de volstrekte weerloosheid in dien strengen zin zoude gepredikt hebben,’ - deze bedenking, bij de vrij algemeene wending der zake ter bane gebragt, trok mijne aandacht bij het naderen dezer Vergaderinge. 's Mans schriften vlugtig doorloopende, bemerkte ik spoedig, dat hij noch de bediening noch het zwaard der Overheid voor den Christen afkeurt, maar veeleer als van Goddelijke instelling beschouwt. Dit bevreemdde mij evenzeer, als dat ik geene opzettelijke verhandeling over de weerloosheid van hem vinden kon. De heerlijke spreuken van jezus, welke, tot roem van menno's volgelingen, als met gouden letteren voor hun kerkgebouw gegraveerd staan: ‘Wie u op de regter wange slaat, biedt hem ook de linker.’ ‘Die met het zwaard slaat, zal door het zwaard vergaan,’ - deze spreuken zocht ik nu met gretigheid in menno's schriften. Moest men hier niet eene uitweiding over zwaard en weerloosheid verwachten? Ik zocht en vond ze naauwelijks en met moeite, en stond verbaasd, dat

{==146==} {>>pagina-aanduiding<<}
ze twee- of driemaal slechts ter loops worden aangehaald in eene redenering ten betooge, dat het Rijk van jezus door vrede en liefde, niet door 't geweld des zwaards, moet uitgebreid worden. Nu drong gemelde bedenking zich met nadruk op, zoodat mij de lust bekroop, om de schriften van menno simons op dit punt met meer naauwkeurigheids geheel door te loopen. Ik las - daar stond nu de edele man voor mij in zijne hemelsche kracht, en al die hoogachting en al die eerbied, het achtbaar Hoofd onzer Broederschap toegedragen, bleef onverminderd, niettegenstaande geopperde twijfeling omtrent zijne denkwijze mij voor den geest zweefde. Witmarsums Priesterambt, 't welk een ruim leven bood, zag ik hem verlaten, om zich, voor de zaak van God en der menschheid, aan eene verschrikkelijke onzekerheid prijs te geven. Even als zijn onnavolgbare Meester, stond hij in zijne schriften voor mij, innerlijk bedroefd over 't verdwijnen van die eenvoudigheid, van die waarheid, van die hooge vroomheid, welke zalig maakt door heiliging van hart en wandel. Ik zag - hij heeft wedergevonden, 't geen verloren was - uitgestort is het over hem, als van boven, dat Goddelijke van jezus christus, gloeijende door vrede en liefde, om liefde en vrede aan allen weder te geven. En ziet: de geest der wereld wederstaat 's mans heiligen geest. Hier stroomen de oproerigen uit Munster, predikende tweedragt, zwaard en geweld, ter stichting eens nieuwen geestelijken Rijks; daar - daar drijven Regenten en Geleerden, dat het langgestichte Rijk door het zwaard moet bevestigd, door bloedstorting mag gezuiverd worden; en ginds ziet de edele menno sommige der betergezinden het zwaard in tegenweer trekken, eigen geloof handhavende tegen Vorst en Regter.
In al zijne eenvoudigheid en grootheid, in al zijn' ootmoed en waardigheid treedt Witmarsums Priester nu als Priester des Allerhoogsten te voorschijn met de brandende fakkel der waarheid in de hand, en, als elias, als johannes, noch Koning, noch Broeder, noch

{==147==} {>>pagina-aanduiding<<}
Oproermaker schromende, predikt hij, dat het Rijk van christus niet moet bevestigd worden door 't geweld des zwaards, maar door de kracht des woords Gods - niet door oproer, maar door vrede en liefde - meer door dulden en lijden, dan door tegenweer en verdediging des geloofs met uitwendige wapenen.
Ziet daar, Geëerden! het oogpunt, waaruit men, bij 't lezen van menno's schriften, meer en meer genegen wordt alles te beschouwen, wat hij tegen het wapendragen en de zelfverdediging schreef.
1) Het zwaard des Munsterschen oproers. 2) Het zwaard der vervolging. 3) Het zwaard ter verdediging van eigen geloof tegen dezelve. Dit zijn drie krachten, waartegen alles schijnt gerigt. En, opdat zulks blijke, heb ik mij ter take gesteld, de sterkste uitdrukkingen van menno omtrent het wapendragen en de weerloosheid in haar eigen verband voor te stellen, nemende ten leiddraad de drie aangewezene punten. 4) Dan zal ik, ten vierde, met eenige losse gedachten, invallen en bedenkingen de gansche zaak aan het oordeel dezer achtbare Vergadering overlaten.
I. De Hervorming der 16de Eeuw, welke de sluimering van den ontwakenden geest der vrijheid verdreef, had een' ijver der geestdrijverije ten gevolge, die allen perk te buiten ging. De aanvoerders gaven voor, als gezanten des Allerhoogsten, van den Hemel gelast te zijn, om groote gebeurtenissen en verbazende omwentelingen daar te stellen, welke, na de afschaffing van alle burgerlijke regering zoo wel, als van oude en nieuwe kerkverordeningen, de oprigting ten gevolge zouden hebben eens geheel nieuwen geestelijken Rijks. De dolzinnige dweepers vlogen te wapen, en rondzwervende, soms met naakten lijve, joegen zij de vlam dezer geestdrijverije in den boezem van tienduizenden. Zij sloeg over op vaderlandschen bodem, en dreef eene gansche bende muitzieke Nederlanders naar Munster. Na gewelddadige verovering, werd deze stad voor de hoofdplaats des Hemelrijks op aarde verklaard, en jan bo-
{==148==} {>>pagina-aanduiding<<}
kelszoon, kleêrmaker van Leiden, de dolzinnige drijver dezer zaak, tot geestelijk' Onderkoning van jezus christus opgeworpen, om met het zwaard in de vuist het vervallene op te bouwen.
Te dezen tijde begon ook menno simons het diep verval van het Rijk onzes Heeren in te zien; en het leed niet lang, of hij stond in het licht der waarheid. Het vervallene op te bouwen, daartoe werd ook hij gedrongen; maar de liefde drong hem, en die liefde schrikte voor het zwaard, tot dat einde in verbijstering getrokken. Dat bouwen was hem afbreken, en hij weende. Zoo weende jezus, als Jeruzalem voor den Godsdienst, in blinden of kwaadaardigen ijver, het zwaard trok. Menno volgde dezen zijnen Heer, en sprak woorden des vredes en der liefde. Omgord met de Apostolische wapenen des geloofs en des gedulds, der hope en der kracht des H. Geestes, veroordeelde hij openlijk elk uitwendig middel des gewelds in deze heilige zaak.
Zoo ergens, dan vindt men in een opstel tegen hem, die, in dolle geestdrijverije, de naald met het koninklijk zwaard verwisselde, eene uitweiding ten opzettelijken betooge, dat den Christen zwaard en geweld verboden is.
‘Wij willen ook een weinig daaraf schrijven, dat (het den) Christenen niet geoorloofd is met den zwaarde te vechten,’ zegt hij. Deze opgave des onderwerps is zeker algemeen. Ten blijke, echter, dat menno's geest eeniglijk gerigt schijnt op het geestelijk oproer, diene het aangevoerde bewijs: Het zwaard, weleer den Israëliet tegen den vijand van jehova bevolen, is eene afschaduwing van het zwaard, 't welk de Christen ten dienste des Evangelies verpligt is aan te vatten. Die nu voor de letter des O. den geest des N.V. in de plaats stelt, begrijpt, met wat wapenen de Christen moet strijden - met het woord Gods namelijk, waarover menno nu betuigt te zullen spreken. Dit is dus eene nadere beperking des onderwerps.

{==149==} {>>pagina-aanduiding<<}
Zoodat vechten en strijden hier eeniglijk schijnt te zien op het aanwenden van uitwendige of innerlijke krachten ter zake van den nieuwen Godsdienst. Het eerste keurt hij stellig af, als ongeoorloofd, als verboden, waarop nu ook de gansche uitweiding doelt. De vermaning, namelijk, om eeniglijk aan het Evangelie des vredes, en nooit aan het oproerig roepen ten strijde het oor te leenen - de teekening der Apostolische wapenrusting, waaruit ieder ziet, dat het woord Gods het zwaard des Christens zijn moet - het beroep op jezus, die alleen met het zwaard zijns monds den goddeloozen treft - de vraag: ‘hoe willen wij dan met een ander zwaard vechten - wij, die zijn exempel moeten navolgen?’ - de aanhaling van Evangelische lessen tot liefde, en van Apostolische vredespreuken - het daarop gegronde besluit: ‘hier (in 't Evangelie) staat van geen strijden met den uitwendigen zwaarde: hoe willen de Christenen strijden met oorlogsgeweer?’ - het blijkbaar doel dezes besluits volgens den zamenhang: ‘wij worden in het Evangelie nergens opgewekt, om middelen des gewelds voor de zaak van jezus aan te grijpen’ - en dan nog de bedenking: ‘christus heeft zijn Rijk niet met het zwaard ingenomen, maar door lijden moest Hij ingaan, en dat Rijk meenen zij met het zwaard in te nemen:’ dit alles getuigt, waarvan 's mans geest vol was.
De Geestdrijvers schenen het zwaard, ter afschaffing der wereldlijke Overheden getrokken, om 't bestuur der aarde gansch en gaaf voor christus te winnen, als van hooge verdienste, aan te prijzen. Hoort hiertegen het vaderlijk woord van den goeden menno: ‘Een ieder wachte zich! Strijden met vleeschelijke wapenen is ons verboden, want paulus zegt: Vermaant ze, dat zij den Oversten en Geweldigen onderdanig zijn, en der Overheid gehoorzaam.’ Dat waas van godsdienstigheid, 't welk ter bekoring over de zaak der dolzinnigen verspreid lag, zoekt hij voor 't oog der Broederen weg te nemen: ‘Een ieder wach-
{==150==} {>>pagina-aanduiding<<}
te zich van alle vreemde leeringe - van zwaard en tegenstand en meer andere; 't welk toch niet anders is dan eene gulde bloeme, waaronder een boos serpent verborgen is, die ook al velen 't fenijn heeft aangeblazen.’ Zoo sprak de welmeenende. Hiermede besluit ik de opgave van den korten inhoud des gemelden opstels tegen jan van leyden, voor zoo ver het ons onderwerp betreft. Doch door al de schriften van menno vindt men menig gepast woord over het zwaard tegen hem aangevoerd. - Maar hier voegt de volgende opmerking:
Elk, die door de vlam der heerschende geestdrijverije werd aangegrepen, moest door vernieuwing des doopsels in het Munstersch Rijk ingaan. Daar nu menno simons den bejaarden Doop predikte, zoo had het den schijn, alsof hij der Oproerigen zake was toegedaan. Hij is almede een hatelijk drijver van zwaard, oproer, geweld en wederdoop. - Op deze stem van Roomsch en Onroomsch stond menno verbaasd. 't Is eene tegenstrijdigheid, eene zedelijke onmogelijkheid voor zijn heilig gemoed, dat gevoelt hij. Is het te verwonderen, dat dit gevoel zich nu openbaarde in de stelligste uitspraak tegen zwaard en oproer, in den krachtigsten drang tot vrede en liefde? ‘De vervolgers beschuldigen ons, dat wij oproerig zijn, gelijk de Munsterschen; maar die oproerige gruwelen van Koning, Rijk en zwaard haten wij van ganscher ziele. Dat de wereld dit niet wil gelooven, kunnen wij niet keeren; maar wij getuigen onze conscientiën vrij van allen bloeddorst, en staan er naar, om met alle menschen in vrede te leven. Zoo dat niet mogelijk is, wreken wij evenwel ons zelven niet.’ Dat is de taal der onschuld.
Dit drong de onschuld ook met nadruk aan tegen de Geleerden van dien tijd, welker bittere pen, door gemelde beschuldiging, menno's goede Gemeente hatelijk zocht te maken bij Vorst en volk. ‘Wij strijden niet met vleeschelijke wapenen, maar met geestelijke. Daar zullen ook geene andere wapenen bij ons be-
{==151==} {>>pagina-aanduiding<<}
vonden worden ten eeuwigen dage. Daarom vreest ons niet - wij zoeken uw verderf niet, maar uwe eeuwige zaligheid. Om welker wille ik zeven jaren lang grooten laster en smaadheid lijde; zoodat ik niet een hutken weet te krijgen, noch een leemig strooijen kamerken, daar mijne arme huisvrouwe met onze kleine kinderkens in rusten mogen.’ Zoo schreef menno aan den hooggeleerden joh. a lasco. ‘Hoe zoude ik dan een prediker zijn van zwaard en geweld?’ - zoo mogen wij hier 's mans rede aanvullen, welke hij meermalen, als het gemelde beschuldiging geldt, aldus eindigt.
Hier acht ik het voegzaam te vermelden, dat menno simons een Broeder moet gehad hebben, die in een dier geestelijke oproeren het leven verloor. 's Mans vijanden grepen dit aan, om der beschuldiginge tegen hem meer schijn van waarheid te geven. Dit griefde het heilig hart des weemoedigen innerlijk: ‘Dewijl gellius faber mij mijns armen Broeders misgrijping zoo onbeleefdelijk voorwerpt, zoo is het of omdat hij mij bij den Lezer wil verdacht maken, alsof ik ook eertijds van gelijken grond met mijn' Broeder zoude geweest zijn, of omdat hij mij eene vlek in mijn geruchte wil werpen. Maar hij zal weten, dat ook mijn arme Broeder niet meer mishandeld heeft, dan dat hij zijn geloof, door misgrijping, helaas! met de vuist verdedigen en het aangeleide geweld ontmoeten wilde.’ Zoo sprak de Broeder zijnen Broeder, hoewel niet vrij, echter vrij van de bittere aantijging. - Doch dat menno simons een voorstander was van zwaard, oproer en geweld, daarvoor vond de nijd bewijs genoeg in den gesneuvelden Broeder - en de beschuldigde was gedrongen, zijne denkwijze omtrent het Munstersch zwaard ter eigene verschooning voor allen open te leggen. ‘Die met geest en vuur van binnen gedoopt zijn, kennen geen wapenen dan verduldigheid, hopen, zwijgen en Gods woord. Onze wapenen zijn geen wapenen, waarmede men steden en

{==152==} {>>pagina-aanduiding<<}
landen verwoest, en het menschelijk bloed als water vergiet; maar het zijn wapenen, waarmede men het geestelijk Rijk des Duivels verstoort en het steenen hart verplet. Wij hebben en kennen ook geene wapenen meer, al stonden er zoo vele valsche getuigen tegen ons op als het zand aan den oever der zee, al zouden wij ook in duizend stukken gescheurd worden.’ Zoo sprak hij in zijne Liefelijke Vermaning aan de Overheid, ten blijke dat hij liever den geweldigsten marteldood zoude sterven, dan met het zwaard zijne bijzondere denkwijze doordrijven. - Dit zij van deze zaak genoeg. Menno verzette zich, ten tweede, met even veel klem van taal, tegen het zwaard der vervolging; waarover ik nu iets wensch aan te voeren.
II. Christus en de Apostelen hebben nooit door geweld van wapenen, maar integendeel door dulden en lijden het Rijk des Hemels gevestigd. Op dezen vasten grondslag steunende, schroomt menno niet, het den Koning en Regter, den Geleerden en Bedienaar des Woords op 't gemoed te drukken, dat het zwaard der vervolging strijdig, ongeoorloofd, verboden is.
‘Aan petrus wordt gezegd, hij zoude zijn zwaard in de scheede steken. Allen is bevolen, zij zullen hunne vijanden liefhebben, goed doen, die hun kwaad doen, den mantel geven, als de rok genomen wordt, en de andere kinnebak (aan)bieden, als de eene geslagen wordt. Zegt toch, hoe zal een Christen (die worgt en moordt en brandt) zich met de Schrift kunnen beweren?’ Zoo bewees menno zijn gevoelen.
't Ontzettend geweld van bloedplakkaten, tegen Munsters oproerige Wederdoopers uitgeschreven, drong in menno's vreedzame Gemeente, toen de gelijkvormigheid des doopsels deze met genen verwarde; en het bloed der weerloozen stroomde allerwegen. Dat zonk zwaar op 't gevoelig hart van den man, die in der Broederen lot zoo innig deel nam; dat gaf strengheid en kracht aan zijne uitspraken tegen het zwaard, 't

{==153==} {>>pagina-aanduiding<<}
welk ook den prijs zocht, op 's mans gevloekt hoofd gesteld.
Toen de grimmige vervolger, bij zijnen bloeddorst, 't geweten in ruste bragt, door menno en de zijnen onder Munsters Oproerigen te tellen - toen sprak de edele man: ‘Neen, lieve Heeren! neen, het (die uitvlugt) zal u niet bevrijden in den dag der geregtigheid Gods. - De wapenen onzer Ridderschap, zegt paulus, (moeten) zijn niet vleeschelijk, maar magtig voor God om te verstoren alle hoogheden, die zich verheffen tegen de bekentenisse Gods.’ - ‘Lieve Heeren! oordeelt regt. Of moeten dan de onschuldige Apostelen, om judas wil, ook alle Verraders heeten?’ - ‘Wij leeren noch bekennen anders geen zwaard in christus Rijk, dan alleen dat scherpe zwaard des geestes. Het zwaard der wereldlijke Politiën laten wij dengenen, dien het bevolen is. Een iegelijk wachte zich, dat hij zich aan dat zwaard niet vergrijpe, opdat hij in des zwaards straffe niet valle.’
Menno gaat verder: Gesteld dat de valsche beschuldiging waarachtig ware, ook dan nog beweert hij, dat het zwaard des bloeds verboden is; eensdeels omdat, gelijk zijn vroom hart het uitdrukt, ‘het geloove eene gave Gods is, en niet mag opgedrongen worden;’ anderdeels ‘omdat het de aard eens waarachtigen Christens is, den armen, verdwaalden zondaar tot boete te zoeken, niet om hem te verderven.’
Mozes en josua hadden den ouden Godsdienst met geweld van wapenen bevestigd - hier achter schuilden de bloeddorstigen; doch menno schroomt niet, ze ten toon te stellen. ‘Zij gedenken niet, dat mozes en zijne Navolgers met hun ijzeren zwaard hebben uitgediend, en dat ons jezus een nieuw gebod gegeven en een ander zwaard aan de lendenen gegord heeft; (een zwaard, dat Hij) zelf uit den Hemel op aarde bragt - dat de Apostelen in geestkracht voerden - dat aan beide zijden snijdt en doordringt

{==154==} {>>pagina-aanduiding<<}
en scheidt geest en ziel, merg en zenuw.’ Zoo ontmaskerde menno Vorst en Regter, ook den Geleerden - den Geleerden, die bij openbaren geschrifte Vorst en Regter opstookte tegen de weerlooze schare. Hoe zoude dan menno's borst, vol waarheid en liefde, niet gloeijen in heiligen ijver, niet menig streng woord tegen het zwaard der vervolging uitstorten? ‘Onze Overheid doet regt, dat ze hen (de Mennonieten) in hunnen boozen loop niet laat voortvaren, maar vlijtig weert. Men konde, uit pastoorlijke trouw en vaderlijke zorgvuldigheid voor de Kerk, wel wat harders tegen hen besluiten.’ Op deze hatelijke taal van gellius faber toont menno zich verontwaardigd. ‘Is hij een Prediker door Gods geest beroepen, hij wijze ons dan ééne letter uit het N.T., daar christus en de Apostelen de Kerke Gods door hulp der Overheid beschut hebben voor den aanloop der boozen. Neen - christus jezus is zijns Rijks Redder en Voorstander, maar niet eenige wereldlijke Overheid. Het Rijk des geestes moet met het zwaard des geestes beschermd worden, en niet met het zwaard des vleesches.’ - Geëerden! wij roemen immers in zulk eene taal van onzen geëerbiedigden Broeder, zij moge dan ook al twijfeling over de algemeenheid zijner denkwijze omtrent het wapendragen wekken. Wij roemen ook in het volgende.
Dat de herstelde Kerk, welke, naar der Hervormeren doel, het Evangelie ten grondslage zoude hebben - dat ook deze zelfs omzag naar 't geweld van 's lands Regering over de kwalijk beschuldigde Mennonieten, dat moest menno's vrijen geest treffen. Hij schroomde ook niet, zijne stellige afkeuring te prediken. ‘Waar leert toch de H.S., dat men, in christus Rijk, met de Overheid, zwaard, geweld en tirannij, over iemands conscientie en geloove handelen zal, gelijk de Roomschen lange jaren gedaan hebben, - en ook nog een groot deel bij u, die u dunken laat, dat gij Gods woord leert.’ Zoo schreef menno aan de

{==155==} {>>pagina-aanduiding<<}
Duitsche Predikanten, die door hatelijke beschuldiging het vuur der vervolging aanstookten. Dat was Sektengeest, naar zijne denkwijze. ‘Het is aller Sekten aard,’ zegt hij, ‘het geloof met het zwaard te beweren. De Roomschen, de Arrianen, de Lutherschen, de Zwinglischen, de Munsterschen zijn mijne getuigen. Maar christus met de zijnen, die lijden en verdragen, zij kennen geen zwaard, dan des Heeren woord - hunne wapenen zijn een krachtig, vurig gebed, een vast, onberoerlijk geloove, een onbestraffelijk leven; daarmede moet het woord des vredes uitgebreid en tegen alle helsche poorten beweerd worden.’
Zoo heb ik de sterkste uitdrukkingen tegen het wapendragen in derzelver eigen verband trachten voor te stellen - het verblijve aan 't oordeel der Vergadering, of het besluit meerder of minder zijn kan, dan dat menno simons elk uiterlijk geweld, om den Christelijken Godsdienst of te bevestigen of te zuiveren of uit te breiden, volstrekt verboden achtte. En (om tot het derde punt over te gaan) hierin ging menno ook zoo ver, dat de ware Christen, om zijnen Godsdienst veracht en vervolgd, liever allen schrik van geweld en bloedplakkaat op zich moest doen aanloopen, dan het zwaard voor dien Godsdienst in tegenweer trekken. Dit is het derde punt, waarbij ik uwe aandacht verzoek.
III. Die grootheid van ziel, welke voor de heilige zaak, in welberedeneerde vroomheid, alles geduldig draagt, wat de boosheid schrikkelijks kan uitdenken, acht menno voor het Rijk Gods meer dienstig, dan het zwaard des tegenstands, hier verboden door het voorbeeld van jezus zelven, die voor de zaak van den Godsdienst als een lam ter slagtbank ging. Tegen meergemelde beschuldiging beroept hij zich daarom ook op het lijden, door hem en de zijnen in de kracht des geloofs verduurd. ‘Hoe zouden wij toch eenig menschenbloed begeeren, daar wij alle dagen sterven om der menschen wil, en niet zoeken, dan dat wij de gansche wereld met leer (en) leven, (met) bloed en

{==156==} {>>pagina-aanduiding<<}
dood voorgaan, dat zij opwake en zalig worde; want dit is der reine liefde aard, om voor hare vervolgers te bidden, goed voor kwaad te doen, en dien de wrake op te geven, die regt zal oordeelen.’ Dat is de taal van zijn hart; want als zwaard des tegenstands prees hij den vervolgden aan, een onbestraffelijk leven, een onwrikbaar geloof, een' onbezweken moed, een vasthouden aan de waarheid onder allen geweld der marteling, gepaard met een onbeschroomd aandringen op het woord Gods. Dat zwaard der tegenweer betuigt hij zich niet te zullen laten ontwringen door Koning noch Keizer; terwijl hij elk ander middel des uitwendigen tegenstands in deze zaak afkeurt.
De drijvers van 't Munstersch oproer stelden tegen 't geweld van bloedplakkaat 't geweld van eigen ligchaamskracht ter zake van den Godsdienst, waarvoor zij niet gezind waren te lijden. ‘Hoe’ - zegt menno, ‘te dezen aanzien - hoe willen de Christenen strijden met oorlogsgeweer, daar paulus klaarlijk zegt: weest gezind gelijk christus? Christus wilde lijden; alzoo moeten alle Christenen gezind wezen. Christus wilde met het zwaard van petrus niet beschermd zijn; hoe wil dan een Christen zichzelven met den zwaarde beschermen? Christus wilde den kelk (des Vaders) drinken; hoe (kan) 't dan bestaan, dat een Christen niet met christus dezen kelk zoude drinken?’ Dit meen ik, naar 's Schrijvers doel, aldus te mogen omschrijven: Hoe kan 't dan bestaan, dat de Christen niet, even als christus, door lijdzaamheid zoude werken aan den opbouw des vreedzamen Godsdiensts? - Hij beroept zich op Israëls Heiligen. ‘Zullen wij,’ zegt hij, ‘de Profeten nemen tot een exempel om persecutie te lijden, zoo moeten de Apostolische wapenen aangetogen worden. Hoe wil 't zich rijmen met Gods woord, dat de Christen de geestelijke wapenen wilde wegwerpen en de vleeschelijke aantrekken?’
Met dat zelfde doel wijst hij meermalen op de Apos-
{==157==} {>>pagina-aanduiding<<}
telen, die tegen al 't geweld der wereld geen wapen kenden, dan de kracht des H. Geestes, verduldigheid, hopen, en een vurig gebed. Als bewijs van welmeenendheid met den Godsdienst stelt hij het daarom voor, dat de Broederen, in alle geduld naar 't voorbeeld van jezus wandelende, goed en bloed, 't welk, zoo als menno 't uitdrukt, met een huichelachtig woord wel kon bewaard blijven, prijs geven; terwijl zij alle dagen, gelijk schapen, die men ter slagtbank leidt, weerloos en zonder wederstand, in zwaard, water en vuur intreden.
Vanhier dan ook, dat hij elk, die 't zwaard tegen de vervolging aangreep, verdacht hield, als door een' verkeerden geest gedreven, of door Munsters dwaalleer verleid. Dit blijkt uit een kort berigt zijner bekeering, menno's uitgang genoemd. Toen de man worstelde met zichzelven, en op het punt stond om de Roomsche Kerk te verlaten, maar het nog niet tot een bepaald besluit kon brengen - in dat tijdstip vernam hij, dat sommigen, met hem den bejaarden Doop toegedaan, na vele wreede plakkaten, worgen en ombrengen, zich, in de nabijheid van Witmarsum, te Oudeklooster verzamelden, en, tegen christus geest en woord en voorbeeld, het zwaard in tegenweer trokken, waardoor veler bloed stroomde, en hoogstwaarschijnlijk ook dat zijns voorgemelden Broeders. Dat bloed zonk, naar eigen betuiging, zoo heet op zijn hart, dat er geen rust meer in zijne ziel was. De schare, met het zwaard der tegenweer zich verzamelende, kwam hem voor als eene dwalende kudde, welke hare dwaling daarin vertoonde, dat ze, bij de wreedheid der verbitterden, 't geduld verloor en naar 't zwaard greep, doch ligtelijk op den weg ten Hemel te leiden ware. Hier wordt de strijd zijner ziele angstig - lezende, hooren wij de diepe zuchten des beklemden boezems - wij zien zijne tranen vloeijen - wij voelen zijn hart kloppen, en wij staan opgetogen van eerbied bij zijn vurig bidden om dien moed en die heilige kracht, dat hij de Roomsche

{==158==} {>>pagina-aanduiding<<}
Kerk kunne verlaten, en zich tot Leerar stellen aan 't hoofd der verdwaalden, om hen te leiden tot christelijke langmoedigheid, geduld en zalige hope onder al 't geweld der vervolging. Zegepralende in dien zielestrijd, predikt hij van dat oogenblik eene weerlooze lijdzaamheid ter zake van den Godsdienst. De taal zijns vromen harte is roerend. ‘De waarachtige Christenen weten van geen wrake. Men leve met hen hoe men wil, in lijdzaamheid bezitten zij hunne ziel. Zij breken den vrede niet, schoon zij ook met banden en pijniging, met zwaard en vuur verzocht worden. Zij roepen geen wrake, gelijk de wereld; maar zij bidden met christus jezus: ‘Vader! vergeef het hun; want zij weten niet, wat ze doen.’ - Zich verontschuldigende van meergemelde beschuldiging, is 's mans geest hier ook eeniglijk op het lijden om den geloove gerigt.
Heilige kracht stort hij daartoe uit over de Broederen, hunne harten roerende en tot medelijden wekkende door eene sterke teekening van der bloeddorstigen tijdelijke en eeuwige ellende. Met alle ootmoedigheid en vurigheid behooren zij voor derzelver verblinding te bidden, zegt hij; want ‘die dit bedenkt, en daarbij inziet, dat het kruis der martelaren slechts voor een' tijd is, die heeft het middel gevonden, om zijn hart van allen toorn, nijd en wederwrake te midden van vuur en kerker onverbroken te bewaren in allerlei zachtmoedigheid, langmoedigheid en vrede.’
De edele man was zoo innig bevreesd, dat zijne Geliefden, onder de tergingen der wereld het geduld verliezende, in wrevelen gemoede geweld met geweld zouden keeren: bij het verlies van den zachtmoedigen geest, zouden zij dan ook nog met meer schijn van waarheid onder Munsters Oproerigen geteld worden. Is het te verwonderen, dat hij zoo hartelijk, zoo nadrukkelijk voor het zwaard des tegenstands waarschuwde, en tot weerlooze lijdzaamheid drong? - Zielroerend is dan ook zijne bemoediging: ‘Ik begeer en vermaan, dat

{==159==} {>>pagina-aanduiding<<}
gij bedenkt, wat den Overwinnaren beloofd is - het onvergankelijk Rijk, de kroon der eere, en het leven, dat eeuwig blijven zal. Daarom wapent u ten krijg, niet met uiterlijk geweer en wapenen gelijk de bloedige wereld, maar met een vast vertrouwen, stille lijdzaamheid, en een vurig gebed. Het wil, het mag niet anders - deze strijd moet gestreden, (deze) pers der ellende getreden worden. Uwe vijanden zijn meer dan de haren uws hoofds. Vreest evenwel niet: God is uw Hoofdman. Strijdt ridderlijk, en gij zult de kroon ontvangen, die u beloofd is.’
Als hij zoo het gemoed der verdrukten opbeurt, stelt hij de zaak in een vrolijk licht voor. ‘Verblijdt u in den Heere alle tijd - anderwerf zeg ik u, verblijdt u, dat jezus christus u, ongeächte kinderen, die hier aller wereld spot, smaad en schande zijt, tot zoo hooge eere geroepen heeft, (en) tot Koningen geheiligd, gekroond met de kroon der eere, aangedaan met het sieraad der geregtigheid, niet met het zwaard des doods, met spiesen en zwaarden, (maar) met (den) onverwinnelijken, eeuwigen schepter der kracht Gods. - Der geestelijken Koningen heerschappij is geestelijk, en daarom mogen zij met geen tirannij of boozen lust verwonnen worden; zij vermogen alles door christus, die het zwaard hunner glorie is.’
Die bemoediging nu, om weerloos en zonder wederstand ter flagtbank zich te laten leiden, is geen los uitvloeisel eener verhitte verbeelding, eener geestdrijvende, dweepende ziel; 't is welgegronde vroomheid. Immers, schoon beschuldigd, dat hij, in 't geheim predikende, lage oogmerken moet hebben, blijft hij echter geheim, om het gevaar zoo veel mogelijk te ontwijken, en raadt het den Broederen. Meermalen verzoekt hij de vijanden tot eene broederlijke bijeenkomst, om over zaken des geloofs te handelen; maar dan ook vraagt hij een vrijgeleide. Doch, zoo het een en ander onmogelijk is, zegt hij, ‘dan moeten wij onzen rug den slag-
{==160==} {>>pagina-aanduiding<<}
ters bieden, en ons dezer spreuke troosten: ‘Zalig zijt gij, als u de menschen haten.’
Hiermede, Geëerden! meen ik nu ook het krachtigste van 't geen menno simons over de weerloosheid schreef in deszelfs eigen verband te hebben voorgesteld. Het blijkt - alles is althans toegepast eeniglijk op het onregt om den geloove geleden. Zoude men nu mogen besluiten, dat hij, in het burgerlijk en maatschappelijk leven, voor den Christen niet ongeoorloofd achtte eene edele zelfverdediging en het wapendragen in eene regtmatige zaak van staat? 't Zij mij vergund, in de vierde en laatste plaats, hieromtrent eenige losse gedachten en invallen aan Ul. oordeel te onderwerpen.
IV. Dat menno simons de weerloosheid in dien algemeenen zin gepredikt hebbe, schijnt zeker uit zijne schriften niet te blijken. Doch aan den anderen kant komt hit mij bedenkelijk voor, om uit de schriften tot 's mans denkwijze in 't algemeen te besluiten. In de schriften is de weerloosheid toegepast, zoo het schijnt, enkel op de vervolging. Is dit nu een bewijs, dat de waardige man de zaak niet verder trok? Dit besluit, zeg ik, komt mij bedenkelijk voor. Tijd en toeval, immers, gaven deze schriften in de pen. 't Zijn twiststukken, opwekkingen voor de Broederen, of vermaningen aan de vervolgers. Men kan hier welligt niet meer verwachten, dan 't geen betrekking heeft op het onderwerp - en dat is hier de vervolging. Menno schreef geen zamenstel van godgeleerdheid en zedekunde, zelfs geene geregelde geloofsbelijdenis of leerboek, waarin men een hoofddeel over de weerloosheid zoude vinden, gelijk naderhand in de leerboeken der Doopsgezinde kerk, toen het tevens eene zaak van het bespiegelend verstand werd. 't Komt mij voor, dat het bij menno simons nog maar alleen een praktikaal stuk was - eene hartelijke vermaning tot liefde en vrede, tot dulden en lijden, ten tijde dat liefde en vrede verbannen waren, en de Christen voor de zaak des Evangelies weinig moeite op zich nam. Zoo zoude alles,

{==161==} {>>pagina-aanduiding<<}
wat 's mans hart ontvloeide, hier weinig geschikt zijn, om er een stellig besluit uit te trekken tot zijne denkwijze in 't algemeen. Hij kon algemeen over de weerloosheid denken, schoon hij, schrijvende als vervolgde tot vervolgers en vervolgden, alles op de vervolging toepast. En, inderdaad, meermalen kwam het mij onder het lezen zoo voor. Immers, als hij over zwaard en weerloosheid spreken zal, is de aanvang genoegzaam altoos volstrekt algemeen. ‘Uitwendige tegenweer is verboden.’ Zoo zoude het dan eenigzins waarschijnlijk worden, dat menno simons de zaak verder trok.
Doch hiertegen dringt zich eene zwarigheid op. Waarom heeft dan de zorgvuldige man de Broeders nooit met onderscheiding vermaand, dat ze zich door dief en struikroover even weerloos ter dood moesten laten leiden, als door den uitvoerder van het geestelijk bloedvonnis - dat ze der Overheid tegen een' rustverstorend' vijand evenmin ten dienste moesten staan, als in het uitroeijen der ketters? Over het oorlogvoeren toch, in een' staatkundigen zin, is mij geen woord onder 't oog gevallen; en ik kan mij niet herinneren, dat de weerloosheid ergens is betrekkelijk gemaakt op burgerlijk onregt en maatschappelijke beleediging. Dit schijnt een raadsel, zoo menno eene algemeene bedoeling had. - Misschien trede ik het perk mijner krachten te buiten met de volgende poging ter ontwarring dezes raadsels.
Meermalen drong zich het vermoeden aan mij op, of menno simons ook voor zichzelven wel eene ontwikkelde voorstelling over de weerloosheid had - of hij wel ooit, ook in zijne eenzame overdenkingen over de zaak, aan het maatschappelijk leven dacht. Het onregt der vervolging, 't welk zich onder allerlei schrikbarende gedaanten dagelijks vernieuwde, overstroomde zijnen geest met een' vloed van denkbeelden, en sloot allen nadenken over het onregt der dagelijksche zamenleving buiten. Zoo kon het hem niet in den zin komen, om, ter schifting en scheiding, in die zaak wijsgeerig in te dringen. 't Evangelie was zijn grondslag,

{==162==} {>>pagina-aanduiding<<}
en dat drong tot liefde - liefde, die, het zwaard in de scheede stekende, liever lijdt, dan twist verwekt, Menno kon het niet toepassen, dan op hetgeen, waarvan zijn hart eeniglijk vol was - op de vervolging. Een ander onregt kende hij niet in den tijd der benaauwing. Er bestond welligt ook geen ander onregt voor hem. Wie zoude zijne burgerlijke regten verkorten? Deze had hij opgegeven. Wie zoude hem beleedigen in eenige maatschappelijke betrekking? Hij had zich van alle losgemaakt. Hij kon niet beleedigd worden, noch als priester, noch als huisvader, noch als dorpgenoot, noch als bezitter van eenig tijdelijk goed. Maar als prediker der heilige waarheid had hij alles te duchten. Zijn geest was met die zake overladen. Daarop doelde zijne bemoediging tot dulden en lijden, alsof er geen ander onregt in de wereld was. En om die reden kunnen, ja moeten natuurlijk zijne uitspraken over de weerloosheid volstrekt algemeen klinken, en echter even natuurlijk eene bepaalde toepassing vinden, zonder dat hij zelf daarvan eene levendige bewustheid heeft. - Voor zijn subjectief gevoel was er ook geene bepaling, geene uitzondering. ‘Uitwendige tegenweer is verboden, volstrekt verboden’ - zoo drukt hij het uit, stellig en algemeen; en toch, de van alles beroofde, de vlugtende, de geboeide, de gemartelde om den geloove waren voor zijne verbeelding rond, en deze alleen. Dat subjectief volledige en objectief onvolledige zijner voorstelling is afgedrukt in zijne schriften; en dat geeft eene wisseling van hoogten en laagten, welke den lezer in twijfel laten omtrent het standpunt van den edelen man. Één voorbeeld zij genoeg; 't welk ik te meer aanhale, omdat het op de krachtigste wijze bij 't eerste aanzien voor eene algemeene weerloosheid pleit, en echter op de vervolging doelt.
Menno stelt abraham ten voorbeelde, ook in liefde tot den naasten. Hij toch schroomde niet, gewapenderhand den Koning van Elam na te zetten, en, met gevaar van eigen leven, lot uit diens handen te

{==163==} {>>pagina-aanduiding<<}
redden. Dit is ook des Christens pligt, de Broeders te helpen, doch Evangelischerwijze, ‘want dat helpen met den zwaarde is allen Christenen verboden;’ dit is 's mans taal. - Moet men dan den besten vriend in handen van den verschrikkelijksten roover laten, zoo de kracht des woords Gods niet bate? Ik geloof niet, dat menno simons hier dacht aan dergelijke gevallen des gewonen levens, noch ook voor zichzelven indrong in deze zaak. Schrijvende, stonden de Broeders voor zijnen geest, die, vlugtende, tegen alle regterlijke nasporing schuilplaats zochten. Voor deze het huis niet te sluiten, maar ze te verbergen, te verzorgen, schoon men bij ontdekking ook goed en bloed moest verliezen - dat is de hulp, door het Evangelie aangeprezen. Hierop past menno zijn voorbeeld eeniglijk toe, alsof voor broederlijke hulpe geene ruimere baan openstaat. Zoo was het ook voor zijn eigendommelijk subjectief gevoel; en vandaar luidt het onbepaald: ‘dat helpen met den zwaarde is verboden,’ - onbepaald, schoon ook, zijns onbewust, het maatschappelijk leven buitengesloten is.
Uit het aangevoerde schijnt de reden openbaar te worden, hoe menno simons altijd zoo algemeen over het wapendragen en de weerloosheid kon spreken, zonder ooit te waarschuwen tegen het oorlogen in een' staatkundigen zin, of tegen het wederstandbieden bij burgerlijke beleediging.
In zijne ziel lag echter eene duistere onderscheiding tusschen Evangelie en Maatschappij, zonder klare voorstelling en levendige bewustheid. Als dit zich in de schriften openbaart, dan geeft hij der Christelijke Overheid het zwaard in de hand, om voor de rust der Maatschappij te waken; maar de zaak van geloof en geweten blijft Gode bevolen. Daarvan getuigt zijne taal tot gelius faber: ‘Het Rijk des geestes moet met het zwaard des geestes beschermd worden, niet met het zwaard des vleesches. Zoo de Overheid christus en zijn Rijk regt kende, zij zoude liever den dood

{==164==} {>>pagina-aanduiding<<}
kiezen, eer zij met het wereldlijk zwaard zoude ingrijpen in geestelijke zaken, die niet der menschen geweld, maar den gerigte des Almagtigen voorbehouden zijn.’ Hieruit volgt, dat, naar menno's denkwijze, de Overheid het zwaard der geregtigheid eeniglijk mag gebruiken tot rust en welzijn der Maatschappij. Hierover laat hij zich ook meermalen uit. - Wil men al verder gevolgtrekkingen, 't zijn welligt deze: De van God aangestelde Overheid is verpligt, den rustverstoorder te weren - zij heeft dienaren noodig - deze moeten gewapend zijn; derhalve mag de Christen, volgens menno simons, in dienst eener Christelijke Overheid, wapens dragen tegen den rustverstoorder. En wijders: Een rustverstoorder staat gelijk met een rustverstorend vijand - herstel van orde is der Overheid bevolen - derzelver zwaard, vereenigd met dat der gewone geregtsdienaren, schiet hier te kort - de kracht moet vertiendubbeld worden door een leger van geregtsdienaren; de Christen is alzoo, volgens het gevoelen van menno simons, verpligt, in eene regtvaardige zaak, eener regtvaardige, christelijk gezinde Overheid met het zwaard ten dienste te staan, en ten strijde te trekken; hij mag echter dit zwaard nooit gebruiken in geestelijke zaken over geloof en Godsdienst en geweten; werd hem zulks door de Overheid opgelegd, hij zoude het moeten weigeren, zelfs tot de felste marteling ten dood. - Deze gevolgtrekking schijnt mij grondig. En toch, het komt mij voor, dat menno er zelfs van verre niet aan gedacht hebbe, dat dit uit zijne schriften kon afgeleid worden. ‘De geestelijke zaken zijn Gode voorbehouden - de Overheid mag daarin het zwaard niet misbruiken.’ Dit aan te dringen, was zijn eenigst doel. Het burgerlijke, het staatkundige ontviel den reeds overladen geest.
Zelfs daar, waar hij, met nadruk en veel omslag van woorden, het voorbeeld van den krijgsman cornelius aanprijst, komt het hem niet in de gedachten, om over het krijgsmansleven en oorlogszwaard te spre-
{==165==} {>>pagina-aanduiding<<}
ken. - Cornelius, een krijgsoverste, vol des Heiligen Geestes, wordt door petrus gedoopt. Verbrak hij dadelijk het zwaard? - verliet hij zijne bediening met de huisgenooten, zoo vele als het Evangelie hadden aangenomen? Of volbragt hij nu zijne krijgsmanspligten met christelijke zorgvuldigheid, het honderdtal, hem toebetrouwd, door broederlijke liefde nog naauwer aan zich verbindende? Het eerste moge al de meeste waarschijnlijkheid hebben, ik weet noch van het een noch van het ander blijk. Doch verbazing moest het wekken, dat dit der aandacht van menno simons ontglipt ware, bijaldien namelijk zijne voorstelling van de weerloosheid wel ontwikkeld, klaar en algemeen geweest ware. Hoe kon hij dan toch eenen man, die het zwaard draagt, met zoo vele woorden aanprijzen, zonder van het zwaard te reppen, zonder het Evangelie met zijne denkwijze overeenkomstig te verklaren? - Ik kan 's mans stilzwijgen alleen daaruit verklaren, dat zijn geest, eeniglijk gerigt op het zwaard der vervolging, niet dacht aan het zwaard der staatkunde, 't welk cornelius droeg.
En hier - hier staat eindelijk de Dooper, die strenge prediker aan de Jordaan, voor mijnen geest. Ik zie krijgsknechten ten doop naderen - hij wijst ze af - dringt met strengheid op het volbrengen van hunnen krijgspligt - tevredenheid, namelijk, met hunne bezoldiging, zonder iemand overlast te doen. Doch waarom zegt hij het hun niet dadelijk, dat, wie het zwaard draagt, in het Messiasrijk niet kan ingaan? Of was hij nog niet genoeg ingedrongen in den geest des Evangelies? - Bij een welontwikkeld denkbeeld van algemeene weerloosheid, moest men hierop een antwoord bij menno simons zoeken. Doch ik weet niet, dat dit geval door hem ergens wordt aangeroerd. En natuurlijk - gemelde krijgslieden waren geene dienaren eens bloedraads, maar hehoorden welligt tot de Romeinsche Legioenen.
Het slot van al het voorgestelde is dan dit: De weer-
{==166==} {>>pagina-aanduiding<<}
loosheid, hoe algemeen door menno simons veelal uitgedrukt, wordt in zijne schriften eeniglijk toegepast op geloofs- en gewetenszaken. Dit is echter geen bewijs, dat hij de zaak niet verder zoude getrokken hebben, zoo hij, in vrijheid van Godsdienst, rustiger dagen had mogen beleven. Doch, aan den anderen kant, als, na het bedaren des storms, de ontruimde geest, in het maatschappelijk leven teruggekeerd, de min ontwikkelde denkbeelden hadde kunnen ontwikkelen, onderling vergelijken, meer wijsgeerig toepassen, en tot een leerboek verzamelen voor zijne volgelingen, welligt ware het stuk der weerloosheid in het Doopsgezind Kerkgenootschap nooit zoo ver getrokken.


In hoeverre kunnen wij uit de scheikundige ontleding der artsenijmiddelen een zeker besluit opmaken tot derzelver geneeskrachten?

De beroemde richter beweert, dat wij dit in geen opzigt kunnen (*). Hij staaft zijn gevoelen met verschillende redenen, en saust dezelven met het verhaal van een droomgezigt van lichtenberg, waarin dien schranderen Natuurkenner, door een hooger Geest, al de dwaasheid van het scheikundig onderzoek geopenbaard werd. Maar Zieners vonden nimmer veel ingang bij hen, die hunne oogen gebruiken; en het droomgezigt van lichtenberg heeft niet kunnen beletten, dat de zucht tot scheikundig onderzoek hoe langer hoe meer veldwint, en menigeen' zooverre brengt, om daarvoor zelfs oogen en handen te wagen.
Zoude nu de Geneeskunst niet het minste voordeel genieten van de zaamvereenigde pogingen der groote vernuften, welke zich, sedert eenige jaren, met het schei-
{==167==} {>>pagina-aanduiding<<}
kundig onderzoek der natuur bezig hielden? Gaarne wil ik bekennen, dat zelfs berzelius lang werk zal hebben, eer het hem gelukke, de Natuur na te cijferen. Gaarne wil ik bekennen, dat het onze werktuigen altijd te veel aan naauwkeurigheid, de middelen, welke wij kunnen aanwenden, te veel aan kracht, onszelven te veel aan doorzigt zal ontbreken, om de Natuur volkomen op het spoor te komen, en al de schakeringen en zachte overgangen, welke er in de eigenschappen en betrekkingen der ligchamen plaats hebben, te vatten. Maar werken wij dan altijd, in onzen geneeskundigen werkkring, op die fijnere betrekkingen? Zijn er dan geene geneesmiddelen, dan zulke, welke op die onbekende zijde van ons bestaan, op het nog altijd zoo duister levensbeginsel werken? Is er dan geen enkel, dat in de grovere stof, waaruit ons ligchaam is zamengesteld, veranderingen te weeg brengt? En zoude ons hier de scheikunde geen licht kunnen verschaffen?
o Zeker! ten zij wij moedwillig onze oogen sluiten. Als mij het scheikundig onderzoek, in eenig gewas, die bestanddeelen toont, welke er in de voedzame granen gevonden worden, waarom zoude ik dan van hetzelve geene voedende kracht verwachten? Als het mij, in eene nog onbeproefde plant, het zamentrekkend beginsel aanwijst, mag ik dan niet besluiten, dat dezelve dáár helpen zal, waar zulke geneesmiddelen helpen, welke dat beginsel bezitten? De magnesia tempert het zuur, zoowel in als buiten het ligchaam. De scheikunde heeft ons geleerd, dat zij, even als andere alkaliën, het graveel moet tegengaan, en de ondervinding heeft het bevestigd.
Maar wij moeten, bij de beoordeeling van de mogelijkheid der scheikundige werking eens geneesmiddels, nimmer vergeten te onderzoeken:
1o. Of het op de grovere stof werke, dan wel op het levensbeginsel. Hier kan de scheikunde ons alleen leeren, of een of ander ligchaam beginselen bevatte, welke daarop werken, of niet.

{==168==} {>>pagina-aanduiding<<}

2o. Of in het ligchaam de bestanddeelen werken, dan of het ligchaam werke als een geheel. In het salpeter b.v. is wel een zuur en een alkali, maar zoo naauw verbonden, dat zij ophouden afzonderlijk te werken. In de tamarinde, daarentegen, is het zuur vrij, en werkt als zuur.
3o. Of de verschillende bestanddeelen, hoewel elkander niet opwegende, elkanders eigenschappen echter niet wijzigen. De harsachtige deelen van het heulsap geven hetzelve eene prikkelende eigenschap, welke andere bedwelmende middelen niet hebben.
Dit in aanmerking nemende, zal ons het scheikundig onderzoek zeer dikwijls veel licht geven in het beoordeelen van de geneeskrachten der artsenijmiddelen (*). Niet die geweldige ontbinding, welke men door de werking van het vuur bewerkstelligt, waardoor zeker meestal andere beginselen verkregen worden, dan er te voren in het geneesmiddel aanwezig waren; maar die zachtere ontbinding, door de werking van onderscheidene oplossende middelen, waardoor de bestanddeelen der ligchamen van elkander gescheiden en zuiver verkregen worden. Op die wijze heeft men nu zelfs het bedwelmend beginsel van het heulsap gevonden; en het is niet onmogelijk, en zelfs niet onwaarschijnlijk, dat men, zoo voortgaande, langzamerhand meer dergelijke ontdekkingen doen zal, welke, vereenigd en in een punt verzameld, eindelijk, in dit duister gedeelte der Geneesmiddelkunde, meer en meer licht zullen verspreiden.
Niets is zoo nadeelig voor de wetenschap, als eenzijdige beschouwingen. Het is niet te ontkennen, dat noch de scheikunde, noch eenig ander deel der Natuurkunde, de éénige grond der geneeskundige wetenschap

{==169==} {>>pagina-aanduiding<<}
kunnen uitmaken. Maar de biologie, of de leer van het levensbeginsel, kan dit even min. En de ervaring aan het ziekbed is dood, zonder natuurkundige kennis. Ziekenoppassers, bakers en minnemoers zien dikwijls meer aan het ziekbed, dan de Geneesheer zelf; maar zij begrijpen niets van hetgene zij zien, omdat zij de taal der Natuur niet verstaan. En wie haar meent aan het ziekbed zelf te zullen leeren, gelijkt iemand, die, om Grieksch te leeren, zonder eenige taalkundige kennis, noch andere voorbereiding, een verminkt handschrift van plato bij den kop vat. Wat zal hij zien? Eene partij figuren, hem even duister als Egyptische Hieroglyphen. Al leert ons dan de scheikunde niets dan de letters, waarin het boek der Natuur geschreven is; zonder deze te kennen, zal niemand tot den verheven zin kunnen indringen.
J.V.





Iets, over de koepokinenting, als onfeilbaar behoedmiddel tegen de kinderziekte. Door Adrianus Halder, Hz., Apotheker, Genees-, Heel- en Vroedmeester in de Beverwijk.

In de maand December 1817 ontdekte men de aanwezigheid der kinderziekte in de Beverwijk. Dadelijk werd door mij, en daarna door den Heer d.m. luten, Chirurgijn, de Heer Schout dezer plaats verzocht, publiciteit te geven aan ons voornemen, om, geheel om niet, alle zoodanigen te vaccineren, die zich daartoe aanboden; met dit gevolg, dat, in den loop van 1818, door ons meer dan derdehalf honderd kinderen en bedaagde lieden zijn gevaccineerd geworden. Desniettegenstaande, daar zeer vele anderen zich aan deze heilzame kunstbewerking niet wilden onderwerpen, woedde de kinderziekte buitengewoon hevig te dezer plaatse en het naburig Wijk op Zee. Velen zijn aan de gevolgen gestorven, velen op eene afschuwelijke wijze misvormd, ja enkelen hebben een gedeelte hunner zintuigen, als gevolg der ziekte, onherstelbaar verloren. En, in weerwil dezer schromelijke onder-
{==170==} {>>pagina-aanduiding<<}
vinding, ontmoet men nog dikwerf tegenkanting, ja niet zelden volstrekte weigering, om door de vaccine alle deze toevallen te voorkomen!
De volgende waarnemingen moeten, dunkt mij, ten duidelijkste bewijzen, dat de koepokinenting een der heilzaamste, en tevens een der volkomenste middelen is, om, eenmaal algemeen aangenomen, de kinderziekte geheel ten onder te brengen en uit te roeijen.
Ik vaccineerde het jongste kind van pieter s........, een half jaar oud, alhier woonachtig, en van hetzelve, op den negenden dag, den vader en het tweede kind. De moeder zeide, zich flaauw te herinneren de kinderziekte gehad te hebben. Ik wilde echter de koepok bij haar beproeven; dan, wat ik ook aanvoerde, niets was in staat haar hiertoe over te halen. De afloop der koepok bij den man en de beide kinderen was volkomen. Acht dagen hierna krijgt de moeder, door de heerschende besmetting aangetast, de kinderziekte, en wel in een' zoo hevigen graad, dat zij aan de gevolgen is overleden. Het jongste kind was nog zuigende gedurende de uitbotting, en beide kinderen sliepen in een krebje in de bedstede, waarin de moeder aan de kinderziekte lag; de man pleegde en verzorgde zijne vrouw, en geene de minste gevolgen hebben noch de man noch de kinderen ondervonden. Een sterksprekend bewijs alzoo, dat de koepok de vatbaarheid voor de kinderziekte had te niet gedaan, en deze drie menschen beveiligde voor eene zoo gruwzame ziekte. Zoo immer, is hier gelegenheid geweest, de koepok op de proef te stellen.
Ik vaccineerde het kind van dirk m...... Hiermede bezig zijnde, komt de oudste dochter van gerrit van der k... bij mij, vragende of ik haar wilde vaccineren, omdat haar broertje, een kind van zeven à acht jaren, aan de kinderpokken ziek lag. Ik verrigtte zulks dadelijk, en eenige oogenblikken daarna kwam zij met nog drie broêrs terug, om dezelve mede te laten vaccineren. Bij deze vier kinderen was het gevolg, dat de koepok eene meer dan gewone werking verrigtte, en den negenden dag alle vier aan eene wezenlijke koorts te bedde lagen. Intusschen waren zij den dag daaraan weder redelijk wel; hunne armen waren eenigzins gezwollen, daar de ontsteking buitengewoon was. Waarschijnlijk, of liever zeker, was de smetstof der kin-
{==171==} {>>pagina-aanduiding<<}
derziekte hier reeds werkzaam, welker vermogen echter door de koepok werd te niet gedaan. Immers geen verder spoor van kinderziekte openbaarde zich bij deze vier kinderen; zoodat het in dit huisgezin alleen bleef bij het ééne kind, 't welk, na veel lijden, eindelijk herstelde.
Verscheidene kinderen zijn door mij gevaccineerd in huizen, waar de kinderziekte aanwezig was, en bij allen heeft zij getoond, den gewonen loop der natuurlijke pokken, wanneer de besmetting reeds te werkzaam was om door de koepok te kunnen overwonnen worden, te matigen. En niet één kind, bij hetwelk de vaccine hare werking behoorlijk verrigt had, heeft de kinderziekte gekregen.
Welk Ouder moet niet, wanneer hij de weldadige gevolgen der koepokinenting overweegt, eene dankbare herinnering ontwaren aan den Menschenvriend jenner? Hij toch was het, die dit heilzaam middel ontdekte; hij was het, Ouders! die uwe kinderen, en welligt uzelve, behoedde voor mismaaktheid en het zoo vaak verlies der edelste zintuigen. Helpt bij voortduring zijne edele poging ondersteunen, opdat het eenwaal gelukken moge, het menschdom te bevrijden van eene ziekte, die met regt onder de afschuwelijkste kan gerangschikt worden!





Verslag der luchtreize van den heer G. Reichard, te Dresden, den 31 mei 1818.

Vereerd door de bemoedigende tegenwoordigheid van zijne Majesteit den Koning, volbragt ik den 31 Mei dezes jaars eene luchtreis met een uitstekend gelukkig gevolg. Voormiddag ten half tien liet ik de vulling des luchtballons beginnen (*); en, hoewel derzelver al te sterke gang gema-
{==172==} {>>pagina-aanduiding<<}
tigd moest worden, was zij echter reeds tegen 's middags 12 ure volkomen geëindigd. Alleen om de later komende aanschouwers een begrip van de vulling te geven, bleef de vullingstoestel nog tot 5¼ ure na den middag met den ballon in verbinding, en werd eerst na de komst van Z.M. en het Koninklijke huis daarvan afgescheiden.
Nadat al het noodige tot de reis in behoorlijken staat gebragt was, verliet ik om 5 ure 35 minuten de aarde (*). Ik bevorderde het zeer langzaam rijzen des ballons door het uitwerpen van eenigen ballast; en, ofschoon ik met eene slechts matige gezwindheid rees, zonk toch de schoone Koningsstand snel onder mij weg, en na verloop van vijf minuten zweefde ik 2000 voeten hoog midden over dezelve. Ik gaf mij voor een' korten tijd over aan het onvergelijkelijk genot van dit verheven gezigt, en dacht aan mijne vrienden, die ik door het zwaaijen mijner vlag en het nederwerpen van eenige bladen wit papier begroette. Een zachte luchtstroom bewoog den ballon een weinig; en, daar hij niet geheel gelijkmatig voortdreef, fladderde mijne vaan in het rond.
Weldra was ik over de stad heen, en had tusschen haar en den grooten tuin eene hoogte van 3620 voeten bereikt, toen het geluid der klok van de Kruiskerk, kwartier vóór 6 ure verkondigende, tot mij opklonk. Het vergulde kruis des torens, door de avondzon beschenen, vertoonde zich nog als een gloeijend vonkje. Zonder verder voort te gaan, steeg ik zeer langzaam nog tot 5 ure 55 minuten, toen ik de klep opende, en daarop een' volkomen stilstand aan mijn' ballon bemerkte. De ballon steeg niet verder; en, daar het op deze hoogte van 6200 voeten volkomen windstil was, ging ik ook slechts weinig voort. Ik nam deze rust waar om het

{==173==} {>>pagina-aanduiding<<}
anker uit te hangen, welks touw ik de helft verkortte, en hield vervolgens mij lang bezig, met op het schoonste Panorama, dat een sterfelijk oog aanschouwen kan, de bekende voorwerpen op te zoeken. De onmetelijke uitgestrektheid des verschiets, de diepe stilte, van tijd tot tijd door een zacht gemurmel afgebroken, het verheven zijn boven al het sterfelijke, verwekken bij iedere luchtreize een eigenaardig blijmoedig godsdienstig gevoel, hetwelk ditmaal mij te onwederstaanbaarder bemagtigde, toen ik het land overzag, hetwelk mij met zoo vele zachte banden kluistert, en al mijne wenschen en verlangens voor dit leven in zich bevat. Lang reeds had ik naar dit genot vurig verlangd, en in onuitputbaren overvloed viel het mij nu ten deel. Met de oogenblikken woekerende, zocht ik slechts vlugtig de enkele schoonheden des wondertafereels te vatten, welks algemeene indruk gemoed en zinnen bij ieder' blik van nieuws in bezit nam. Het groote, schoone Dresden in eene zoo zeer verkleinde maat, en toch daarbij duidelijk en rein begrensd, met zijne fraaije gebouwen en tuinen, kromp, vergeleken met zijne omstreken, allengs onbeduidender in elkander, en was, in betrekking tot het geheel, slechts gelijk de aangeduide steen op den voorgrond van eene landschapschilderij. De schoone stroom vloeide schijnbaar in de vlakte; de hoogte der wijnbergen verdween voor het oog, en op het donkergele, weinig verlichte water, over hetwelk de brug een zeer klein graauw strookje geleek, wees eene witte stip mij het zeilende schip. Schitterend daartegen wees de blinkende zilverdraad der Weiseritz den weg naar den Plauenschen bodem, wiens rotsklompen en bergen verzonken schenen. Aan den witten kerktoren van Döhlen herkende ik mijne geboorteplaats; maar mijn huisje, te klein en eenvoudig, ontdook alle navorsching. In het zuiden begrensde het donkere bosch van Tharand het gezigt; want verderop
verdween het levendig groen der velden, en over den omfloersden horizon zweefde de blik in het oneindige. Oostelijk was de landstreek mij onbekender; zij was zacht verlicht, en ik zag duidelijk de schaduwen van vele bergen en hoogten. Talloos schenen mij de dorpen en steedjes, die ik overzag, en onovertrefbaar aangenaam werd het verschillende groen der akkers, weiden en bosschen afgewisseld. De wegen geleken witte draden, die de plaatsen onderling, en eindelijk met het

{==174==} {>>pagina-aanduiding<<}
middelpunt des geheels zich verbonden. Vriendelijk beeld des gelukkigen verbonds, waar duizend draden de harten der getrouwe burgers met het hart des geliefden vaders verbinden, gelijk duizend wegen de kleine nederige hutten met het eerbiedwekkend paleis des Konings!
Het gansche landschap, zoo stil en plegtig, droeg toch duidelijk den stempel des levens; geen onbebouwde of onbenuttigde ruimte was zigtbaar, uitgenomen eenige witte zandschollen aan de Elbe. In de graauwe verte kwamen de donkere hoogten van Bohemen te voorschijn. Nog even overzag ik het bekoorlijke landje, hetwelk onder een' geleenden naam zijne eigenaardige schoonheden bescheiden verloochent; met nevel waren deszelfs dalen vervuld, en, in dampig graauw versmolten, had ik moeite, om zijne reuzenpoorten, den König- en Lilienstein, te herkennen; zelfs de vloed verdween daar voor mijne oogen. Vriendelijker glimlachten Schandau en Pirna tot mij op, en het heerlijke Pillnitz werd van de zon beschenen. Vergeefs zocht mijn schuwe blik de treurige ruïnen. Ten noorden scheen het woud nimmer te zullen eindigen. Van het graauw des Saksischen Zwitserlands tot diep onder Dresden en verderop lag een gelijkkleurig donkergroen tapijt uitgespreid, welks zoomen door de wijnbergen en velden aan den oever des strooms gevormd werden. In het lage Elbe-dal golfden blaauwachtige nevels, en boven dezelve tusschen de aan den avondhemel opgepakte wolken verhief zich de spits des eerwaardigen doms van Meissen.
Bijkans met geweld moest ik mij van het genot van zoo vele schoonheden berooven, om de noodige opmerkzaamheid aan mijne luchtmachine te besteden. Ik bevond den ballon weder aan het rijzen, en de bereikte hoogte 8000 Par. voeten. Het gaz was dermate uitgezet, dat het bereids uit den ballon ontsnapte: ik opende daarom nog eenige malen voor een' korten tijd de klep. Ten aanzien van de horizontale beweging des ballons, bespeurde ik, dat hij zich eenigzins noordelijk gewend had, zoodat ik voor eenige minuten geloofde aan den regteroever der Elbe te zullen gedreven worden. Kort daarop week hij van deze rigting wederom af, en de snelheid der vaart nam toe. Ik ontdekte Dohna en Kreischa. Waarschijnlijk op de laatste plaats werd een musketschoot gelost, en ik beantwoordde dezen vriendelijken groet met mijne vlag. Om 6 ure 24 min. geraakte ik in eene zeer fijne wolk, die

{==175==} {>>pagina-aanduiding<<}
evenwel vochtig en koel was. Het kwikzilver des thermometers daalde tot ¼o Réaum. Waarschijnlijk was de wolk eerst in het ontstaan; want, nog tamelijk doorzigtig, kon het bestaan des waterdamps bijna slechts door het gevoel waargenomen worden. De ballon daalde langzaam neder, en ik matigde zijne daling door het telkens uitwerpen van zand, waarbij ik sneller dan tot hiertoe reisde. Om 6 ure 30 min. wees mijn barometer 24o 1′; de rookende kalkovens bij Maxen lieten mij onderscheiden, waar ik zou nederkomen; en, daar ik, wegens de stilte der lucht, zwarigheid vond, de verderop liggende bosschen nog over te zweven, besloot ik te landen, en liet den ballon nog lager zinken. Den afstand van de aarde schatte ik niet zoo groot, als de barometer aanduidde; en werkelijk vond ik naderhand bij mijne meting, dat Maxen over de 350 ellen hooger ligt dan Dresden. Het kwikzilver in den barometer stond op 25′ 5″, toen ik een' grijzen nachtvlinder zag, die mijn schuitje voorbijvloog. Of dit diertje door eenig toeval op de hoogte van 1685 voeten boven Maxen verheven kan zijn geworden, dan of het zonder mijn weten misschien reeds van Dresden af mijn reisgezel was, kan ik niet beslissen; het laatste is waarschijnlijk, want vliegen hebben bij vroegere luchtreizen mij reeds in de versieringen van het schuitje verzeld. Onder mij hoorde ik ook den wachtel slaan, en kort daarna eene landmuzijk. Gedurig kwam ik de aarde nader. Ik ontdekte de muzikanten voor hun dorp, en een' ruiter op den weg tusschen Röhrsdorf en Maxen. Om niet de schoone korenvelden, boven welke ik zweefde, te beschadigen, wierp ik nog wat zand uit, om mijn' loop tot op den breeden weg te verlengen; maar dit mislukte ten deele; ik werd nog omtrent zestig schreden verder gedreven. Het anker viel in een
korenveld, en ik daalde met den ballon in eene daarnaast gelegene weide, waar het schuitje zacht op den grond stiet, maar zich dadelijk weder boven een' grooten vruchtboom verhief. De toesnellende lieden wierp ik een touw toe, waaraan zij mij op de weide nedertrokken. Toen verzocht ik een' der aanwezigen, mijne plaats in het schuitje te vervangen, om uit te stappen en de noodige maatregelen te kunnen nemen. Hij voldeed aan mijn verzoek, na eenige weigering; en, toen kort daarop een in Maxen liggende Gendarme (dezelfde ruiter, dien ik reeds van boven gezien had) er bij kwam, trad deze, op mijn verzoek, in

{==176==} {>>pagina-aanduiding<<}
het schuitje. Ik bewerkte nu het ledigen des ballons, zoo veel mogelijk geheel alleen; want hulp aan te nemen, was, bij het groot aantal bereidwilligen, en bij hunnen, hoe welmeenenden ijver, voor mijn' ballon te gevaarlijk. Hij, zoo wel als al mijne gereedschappen, was onbeschadigd gebleven, doch niet de landingsplaats; het gras was op een gedeelte der weide vrij plat getreden. Ondertusschen toonde de aanwezige bezitter van dezelve, de Heer sommer, deswege geen misnoegen. Gelijk een luchtverschijnsel was ik op zijn' bodem nedergevallen, en zoo nam hij het nadeel voor eene weerschade. Vriendelijk werd ik door hem ontvangen, gehuisvest, en den volgenden morgen, benevens al mijne goederen, naar Dresden teruggebragt.
Zoo eindigde de luchtreize, wier aandenken mij nog dikwijls verblijden zal. Ik voeg hierbij den stand des barometers en thermometers, zoo als ik denzelven op verschillende hoogten bevond.
Tijd.	Barometer.	Thermometer Réaum.	Bereikte hoogte boven Dresden in Parijsche voeten.	Aanmerkingen.
U.	M.				
5	35	27″	10⅜‴	16o. +	-	Vertrek.
5	45	24″	3‴	10o. +	3620	Boven de Chaussée voor den Dohnaischen slagboom.
6	16	20″	3‴	2½o. +	8317	Grootste bereikte hoogte.
6	24	21″	9‴	¼o. +	6455	Dunne wolk.
6	41	25″	5‴	3o. +	2396	De vlinder vliegt voorbij, 1685 v. bov. Maxen.
7	-	27″	1⅜‴	11o. +	711	Landing te Maxen.

Bij het bepalen der hoogte is aan te merken, dat de noodige verbetering wegens de veranderingen der temperatuur en van het niveau in de pijp des barometers niet in rekening gebragt kan worden, dewijl de waarnemingen eens vrijen thermometers ontbreken die bovendien, door de op het instrument vallende zonnestralen, gewoonlijk zeer onjuist worden. Alle opgegeven hoogten zijn daarom iets te groot.



{==177==} {>>pagina-aanduiding<<}

Iets, over de kolibri.

(Uit een' Brief van het Eiland Marie Galante, den 20 Mei 1816.)
Wij zijn gewoon, mijn vriend, zijn huisgezin en ik, ons na het middagmaal buiten het huis voor eenige oogenblikken in een prieel van Barbadinen neder te zetten, wier, acht duimen in de doorsnede hebbende, kunstrijk gevormde, en rondom met rozekleurige, sierlijk nederhangende franje bezette bloesem alle bekende bloemsoorten in schoonheid overtreft. Op deze plaats ontvangen wij uit de eerste hand den liefelijken adem des gezondheid en verkoeling brengenden oostewinds. Een bekoorlijke tuin ligt vlak voor onze oogen, en tusschen denzelven door hebben wij het gezigt op een der heerlijkste landschappen, welke de natuur ooit met haar tooverpenseel geschilderd heeft. Niet meer dan zes schreden van ons af, op den voorgrond, groeijen eenige kleine, witbloemige struiken. Hier hebben wij het vermaak van de Kolibris waar te nemen, en de bewegingen harer gouden vleugels gade te slaan, die in het zonlicht vonkelen, terwijl hare tong in minder dan eene seconde den honig uit een' bloemkelk zuigt. Met schichtige levendigheid zweven deze vogeltjes van den eenen bloemkelk naar den anderen. Zelden zetten zij zich neder, en, als dit gebeurt, is het slechts voor een oogenblik. Vangen kan men hen zeer ligt, zoowel met vogellijm als met de hand. Om hen op de laatste wijze te bekomen, behoeft men slechts door een paar Neger-jongens hunne nesten te laten opzoeken, die, op niet zeer hooge struiken, omtrent drie voeten boven den grond, dikwijls op den Curatari-boom, zonder veel moeite te vinden zijn. Is zulk een nest gevonden, en nadert men hetzelve zoo stil mogelijk, op het tijdstip van zonneöndergang, dan is men zeker van het wijfje magtig te zullen worden, dat om dezen tijd in het nest zit, en met het broeden van hare eijeren of met het warm houden van hare pasgekipte jongen bezig is. Ook het mannetje is gewoonlijk onder het loof van eene naburige struik te vinden.
Op deze wijze heb ik een groot getal dezer aardige vogeltjes, benevens hunne katoenen, wonderkunstig vervaardig-
{==178==} {>>pagina-aanduiding<<}
de nesten, in mijne magt gekregen. Meer dan eenmaal heb ik in zulk een nest twee langwerpige, wit en zwart gespikkelde eijeren, en twee jongen, zoo groot als eene kleine erwt, gevonden.
Op de Kolibri past de benaming, welke Pater dutertre den kleinen Paradijsvogel geeft, wanneer hij hem eene ‘bloem des hemels’ noemt, en op hem past insgelijks hetgeen Pater commise van den Vlinder zegt:

Florem putares nare per liquidum aethera. 


De laatste beschrijft het nestbouwend Kolibri-wijfje in dezer voege:
Al het katoen, dat het mannetje aanbrengt, wordt door het wijfje, om zoo te spreken, versponnen, en met snavel en pooten haartje voor haartje uit elkander gekaard. Alsdan legt het haar nest aan, hetwelk naauwelijks half zoo groot is als de schaal van een duivenei. Wanneer het kleine gebouw begint te rijzen, maakt de kleine bouwmeesteres duizenderlei korte wendingen, en begint den rand van het nest met den hals en het inwendige met haren slaart glad te maken. Wat het zij, dat de moeder haren jongen in den snavel toedraagt, heb ik nooit kunnen ontdekken; alleen heb ik bemerkt, dat zij hun, om te zuigen, de tong toesteekt, die, van het uit de bloemen gehaalde sap, zonder twijfel geheel in honig gedoopt moet zijn.
De heerlijkste Kolibri-soorten krijgt men op het Eiland Trinidad te zien, namelijk de zoogenaamde Robijn-topazen en Robijn-smaragden. Beiden schijnen een' robijn in den vorm eener kroon op het hoofd te dragen. De hals der eerste heeft de kleur en de schemering van een' topaas, en de hals der laatste is glanzig groen, als de schoonste smaragd. Over het algemeen schijnt de Natuur in de vorming van dit vogelgeslacht zichzelve overtroffen te hebben. Van de allerkleinste Kolibris zijn eenigen, tot nog grooter sieraad, met een' kunstigen halskraag voorzien, die eene voortreffelijke uitwerking doet.



{==179==} {>>pagina-aanduiding<<}

Eenige losse bedenkingen, over de zoogenaamde Fransche meisjes-scholen, in de noordelijke provinciën der Nederlanden.


(Medegedeeld door Mejufvrouw V.A. te L....)

De zucht tot het welzijn mijner Landgenooten noopt mij, eenige bedenkingen te uiten, over het vak van onderwijs, en voornamelijk over de zoogenaamde Fransche Meisjes-scholen, in de Noordelijke Provinciën der Nederlanden.
Zamenloopende omstandigheden van verschillenden aard maken het, zoo al niet ondoenlijk, ten minste ten hoogste moeijelijk, aan verre de meeste moeders, om de geheele opvoeding harer dochters op zich te nemen. Verschillende hulpmiddelen worden dus ter hand genomen, om de moeders hierin te hulp te komen, of derzelver taak te vervangen. Onder dezen tel ik vooral de Fransche Meisjes kost- en dagscholen. Derzelver nut zal wel niemand ontkennen; doch of zij, over het algemeen, eene zoo nuttige strekking hebben, als zij zouden kunnen hebben, zal iemand even min kunnen toestemmen. - Het is mijn oogmerk geenszins, de leemten en gebreken, die dezelve aankleven, op te tellen, maar meer bijzonder de Nederlandsche moeders in het gemeen, en hun in het bijzonder, die, in onderscheidene betrekkingen, invloed hebben, bij de vervulling van een' vacanten post van onderwijzeres op de reeds genoemde scholen, hierop de opmerkzaamheid te doen vestigen.
Bij het ontstaan van eene zoodanige vacature wordt, ingevolge de wet, eene oproeping van aspiranten gedaan. Ieder, welke geädmitteerd is, kan zich, ter vervulling dezer vacature, tot een vergelijkend examen aanbieden. Uit deze wordt er eene aangesteld, en hiermede is de openstaande post vervuld. Intusschen is men veelal ijverig in de weer, om vooral eene Fransche of Zwitsersche Dame tot onderwijzeres te bekomen, omdat deze gewoonlijk de Fransche taal coulanter spreken. - Op het aanstellen van zulke Dames wilde ik eigenlijk de aandacht bepalen.
Ik beken gaarne, dat eene Française hare moedertaal beter spreekt (*), dan eene Hollandsche het Fransch. Maar, is

{==180==} {>>pagina-aanduiding<<}
dan het wél uitspreken dier taal het éénige of hoofdvereichte in de opvoeding onzer Nederlandsche jeugd? Bestaat de kunst, om een meisje tot eene brave vrouw te vormen in al hare volgende betrekkingen, alleen daarin, dat zij zich gemakkelijk in de taal harer naburen wete uit te drukken? Hieraan twijfel ik ten hoogste. Ik beweer niet, dat er, onder de Fransche en Zwitsersche onderwijzeressen, geene vrouwen van genoegzame bekwaamheden gevonden worden in die wetenschappelijke kundigheden, welke den mensch versieren; maar ook deze zijn en blijven vreemden, en dus zullen zij natuurlijk hare leerlingen meer met de groote mannen en vrouwen en met de geschiedenis van haar eigen land bekend maken, dan met die van het onze, daar toch elk regtgeäard mensch vaderlandsliefde bezit, en uit die zucht zijn geboorteland op den voorgrond plaatst. Aan de natuurlijke gesteldheid, de zeden, gebruiken en manieren van het vaderland geven wij de voorkeur; dit doet ook de vreemde het zijne. De Zwitser spreekt met geestdrift van zijne bergen, dalen, heerlijke gezigten, voortbrengselen van kunst en smaak; de Fransche van andere voordeelen, waarop zijn land mag roemen. Daarenboven kan eene vreemde zelden (*) onze schoone vaderlandsche taal zuiver onderwijzen; en dit is toch, naar mijne gedachten, eene eerste vereischte der opvoeding, daar het zeer belagchelijk is, eene uitheemsche taal wél te kennen, en in zijne moedertaal slechts zeer gebrekkig onderwezen te zijn. Doch al deze wetenschappelijke nadeelen worden, naar mijn oordeel, verre overtroffen door het onheil, geboren uit de weinige kennis, die wij van het karakter, de familie en andere betrekkingen dier onderwijzeressen hebben. In de opvoeding moet toch waarlijk de vorming van het hart het hoofddoel zijn. Talenten versieren den mensch; maar een edel hart en voortreffelijk karakter moeten nimmer in derzelver schaduw
staan. Ik twijfel niet, of er zullen ook wel brave Fransche en Zwitsersche onderwijzeressen zijn; doch men kan haar gedrag, en de omstandigheden harer jeugd, toch niet zoo naauwkeurig nagaan, als dat onzer landgenooten; en men vertrouwt dus het geluk onzer Nederlandsche meisjes aan menschen, met wier zedelijkheid wij nimmer volkomen, dikwijls zeer weinig, somtijds geheel niet bekend zijn.

{==181==} {>>pagina-aanduiding<<}

Grievend en moedbenemend is het ook voor onze vaderlandsche vrouwen, door tijds- of andere omstandigheden genoodzaakt, haar bestaan op eene fatsoenlijke wijze te zoeken, als ook voor moeders, die hare dochters in het vak van onderwijs willen laten opleiden, dat zij veelal voor vreemdelingen moeten achterstaan. Wie harer zal zich in het vervolg op het beoefenen dier wetenschappen toeleggen, welke vereischt worden ter vorming van het aankomende geslacht in het gemeen en van het vrouwelijke in het bijzonder, wanneer zij bedenkt, ja als 't ware bijna overtuigd is, dat men haar niet waardig keurt met hare talenten te woekeren; en dat soms enkel, omdat zij het ongeluk heeft, als ik mij zoo mag uitdrukken, eene Hollandsche te zijn? - Wanneer nu onze Nederlandsche meisjes wederkeerig in Zwitserland of Frankrijk een bestaan konden vinden, dan werd dit onheil nog eenigzins vergoed; doch hiermede behoeven zij zich niet te vleijen. - De voorkeur, die men aan de Fransche onderwijzeressen geeft, is, naar mijn oordeel, ook zeer strijdig met den afkeer, dien men, over het algemeen, tegen die Natie te kennen geeft. De rijk- en schoonheid onzer taal wordt ook dikwijls hemelhoog geroemd; terwijl men met de daad toont, eener vreemde boven haar de voorkeur te geven.
Ik ben er verre af, om het leeren der Fransche taal af te keuren; integendeel, ik beschouw het als eene behoefte voor den beschaafden kring, ook in andere beschaafde talen, die ons den toegang openen tot vele wetenswaardige en schoone zaken, niet onbedreven te zijn. Ik zelf genoot in mijne jeugd het voorregt, het Fransch, Duitsch en Engelsch te leeren, waardoor ik thans nog vele aangename oogenblikken geniet; en ik prijs het allen ouderen, wier omstandigheden zulks vergunnen, aan, om hunne kinderen ook in vreemde talen te doen onderwijzen. Doch men overwinne het vooroordeel, alsof vreemden hiertoe het best in staat zouden zijn; en de Nederlandsche vrouw, welke door het lot genoodzaakt is van anderen afhankelijk te zijn, en die door hare bekwaamheden en haar gedrag aanspraak op de bescherming harer landgenooten heeft, zal het grievend verdriet niet gevoelen van in bekrompenheid, ja niet zelden in nijpende armoede, haar leven te slijten, terwijl men vreemden een onbekrompen bestaan verzekert en in ruime omstandigheden doet leven, - en dit alles om het karakter der Nederlandsche meisjes te verfran-
{==182==} {>>pagina-aanduiding<<}
schen, en daardoor hart en denkwijze, als toekomende Nederlandsche vrouwen en moeders, te misvormen (*).





Napoleon en zijn belager.

(Uit Voyage en Autriche, en Moravie et en Bavière, fait à la suite de l'armée française pendant la campagne de 1809, par le Chev. c.l. cadet de gassicourt.)
Het sluiten van den vrede was nog niet algemeen bekend. 's Middags den 12 October bevond napoleon zich op de parade, omringd van zijne Generaals. Een jong mensch drong door tot den Keizer, om hem te doorsteken. De Prins van neufchatel wierp zich voor den Monarch; de Generaal rapp liet den ongelukkigen vatten en wegvoeren. Hij was met een geheel nieuw, scherp geslepen keukenmes gewapend. Ik sidder nog, als ik aan het oogenblik denk, dat de jongeling op den Keizer losging, en zal altoos de bedaardheid des laatsten bewonderen, die, zonder de minste verandering in zijn uiterlijk te toonen, voortging de manoeuvres des krijgsvolks te commanderen, alsof men slechts een lastig insekt van hem afgejaagd had (*).
De jongman, zeventien en een half jaar oud, de zoon van een' Protestantsch' geestelijke, zeer aangenaam en zacht van voorkomen, werd in de zaal der Gendarmes gebragt. Men vond bij hem het mes, vier Fredriksguldens, en het portret eener schoone vrouw. De Generaal rovigo ondervroeg hem. Hij antwoordde alleen: ‘Ik wil den Keizer spreken.’ Hierbij bleef hij twee uren lang. De Keizer liet hem einde-
{==183==} {>>pagina-aanduiding<<}
lijk bij zich in de kamer brengen. Het volgende was, nagenoeg woordelijk, de gang van het gesprek:
‘Vanwaar zijt gij, en sedert hoe lang in Weenen?’ vroeg de Keizer.
‘Ik ben van Erfurt, en sedert twee maanden hier.’
‘Wat wildet gij van mij?’
‘Van u den vrede eischen, en u bewijzen, dat hij noodwendig is.’
‘Verbeelddet gij u, dat ik een' mensch zonder aanstelling, zonder zending gehoor geven zou?’
‘Hadt gij het niet gedaan, dan had ik u gedood.’
‘Welk leed heb ik u dan gedaan?’
‘Gij onderdrukt mijn vaderland en de geheele wereld. Maakt gij geen vrede, dan wordt uw dood voor het geluk der menschheid noodwendig. Wanneer ik u doodde, had ik de schoonste daad verrigt. Maar ik waardeer uwen geest. Ik rekende op uw doorzigt en verstand. Ik wilde u overtuigen, eer mijn mes u trof.’
‘Gij zijt de zoon van een' Lutersch' Predikant: zonder twijfel heeft uw Godsdienst.....’
‘Toch niet. Mijn vader weet niets van mijn voornemen. Ik heb hetzelve niemand ontdekt, en van niemand raad begeerd. Sedert twee jaren reeds ben ik op uwe verbetering of uwen dood bedacht.’
‘Waart gij te Erfurt, toen ik er was.’
‘Ik zag u drie malen.’
‘Waarom bragt gij mij niet toen reeds om het leven?’
‘Gij liet mijn vaderland ten minste toen nog ademhalen; ik geloofde den vrede verzekerd, en hield u werkelijk voor een groot man.’
‘Kent gij schneider en schill?’
‘Neen, Sire!’
‘Zijt gij Vrijmetselaar of Illuminaat?’
‘Neen, Sire!’
‘Kent gij brutus?’
‘Er waren twee; de laatste stierf voor de vrijheid.’
‘Wist gij iets van de zamenzwering van moreau en pichegru?’
‘Uit de nieuwspapieren.’
‘Men vond een portret bij u: wie is deze vrouw?’

{==184==} {>>pagina-aanduiding<<}

‘Mijne beste vriendin, de aangenomen dochter mijns deugdzamen vaders.’
‘Hoe! uw hart kent zulke teedere gewaarwordingen, en gij schroomt niet, lieden ongelukkig te maken, die gij bemint? Gij kunt moordenaar zijn?’
‘Ik gehoorzaamde eene sterkere stem, dan die der teederheid.’
‘Maar, wanneer gij mij in het midden mijner soldaten troft, hooptet gij te ontkomen?’
‘Het verwondert mij veeleer, dat ik nog leef.’
‘En wanneer ik u genade schonk, welk gebruik zoudt gij van uwe vrijheid maken?’
‘Mijn ontwerp is mislukt. Thans zijt gij op uwe hoede. Ik zou stil naar mijne familie terugkeeren.’
De Keizer liet den Geneesheer corvisart roepen, en vroeg hem, of de jonge mensch ook mogelijk sporen van geestverbijstering toonde. Corvisart onderzocht den gevangene met alle zorgvuldigheid, en antwoordde, dat hij niet eens teekens van eenige gemoedsbeweging vond.
Twee dagen bleef hij in de zaal der Gendarmes. Hij ging zeer bedaard op en neder. Van tijd tot tijd knielde hij, om te bidden. Men had hem met het eten ook een tafelmes gebragt; een Gendarme wilde het hem uit de hand rukken; hij gaf het hem glimlagchende, en zeide: ‘Vrees niets: ik zal mij daarmede zoo weinig leed doen, als gij mij daarmede doen zoudt.’
Den anderen dag hoorde hij kanonschoten. Hij vroeg, wat dit beduidde. ‘Het is vrede,’ zeide men hem. ‘Bedriegt gij mij niet? -’ ‘Zeker niet.’ Hierop gaf hij zich aan de levendigste blijdschap over; tranen stroomden uit zijne oogen; hij wierp zich op de kniën, bad vurig, stond vervolgens op, en zeide: ‘Nu sterf ik gerust.’
Toen de Keizer vertrokken was, haalde men den gevangene, om hem te fusilleren. Hij antwoordde den Officier, die hem zijn lot bekend maakte: ‘Mijnheer! ik verlang slechts de éénige gunst, dat men mij niet binde.’ Men stemde in zijn verzoek; hij ging vrijwillig heen, en stierf bedaard.



{==185==} {>>pagina-aanduiding<<}

De mijten.

Op eene kaas woonde eens, even als de menschen op aarde, een aantal Mijten tamelijk gelukkig; doch altijd nog klagende, dat het nergens zoo ergerlijk toeging als op hare kaas. Die dwazen! Zij hadden eenmaal eens handelende menschen op de aarde moeten zien, welke zoo veel grooter dan hunne kaas is: wat zouden zij dan niet een aantal verkeerdheden moeten gispen! - ‘Hoe! (riep eene Mijt) zoudt gijlieden klagen; gij, die verstand, gevoel van waarheid en regt, Godsdienst, Overheden en Regters bezit? Maar bij ons heerscht moord, bedrog, laster en trotschheid; wij slaan elkander met groote troepen jammerlijk dood, zonder dat iemand weet waarom, en valt het vliegende leger op stad of dorp, dan worden onze woningen geplunderd en verwoest, onze vrouwen en dochters geschonden, onze bezaaide velden vertreden, en alles verteerd tot asch.’ - ‘Houd op, mijn vriend! (zeide ik) dat is juist bij ons het geval; gij maakt een duchtig paskwil op ons geslacht. Denk maar eens: nog niet lang geleden heerschte onder ons zekere napoleon, die, in 83 veldslagen het opperbevel voerende, in 8 jaren en 3 maanden, 2,240,000 soldaten tot den krijg riep, en, gedurende de 13 jaren zijner regering, dagelijks, 936 man deed omkomen. Zijne handlangers roofden uit de veroverde landen een klein sommetje van 10,000 millioen franks, waarvan 9 afzonderlijke hoofdpersonen 44, voorts 30 Commissarissen van Politie 60, en 30 Generaals 30 millioen in den zak staken. Eindelijk maakte men dien menschenmoorder gevangen, en, in plaatse van hem te straffen, zond men hem, met 9 van zijne vrienden, naar een eiland, alwaar men hem, behalve eenen goeden maaltijd voor elken dag, tot eene hartversterking in elke maand, 168 flesschen gewone, 280 beste Fransche, 14 Kaap-, 28 Champagne-, 42 Graves-, 168 Teneriffa- en 84 flesschen Port-wijn toevoegde. Wat oordeelt gij nu wel van onze menschlievendheid?’ - De Mijt zweeg.






{==186==} {>>pagina-aanduiding<<}

Groenlandsche zeden.

(Uit het Dagboek van den jongeren egede; met Aanteekeningen van fries.)
Wanneer een, tot het Christendom bekeerd, Groenlander verliefd is, komt hij tot den Predikant, en bekent hem rondborstig zijn geval, en den naam van zijn meisje. ‘Hebt gij haar gesproken?’ vraagt deze. Somtijds antwoordt de vrijer: ‘Ja! zij wil wel; maar gij kent immers de meisjes!’ Doch meermalen antwoordt hij: ‘Neen!’ - ‘Waarom niet?’ - ‘Dat is te moeijelijk. De meisjes zijn zoo preutsch. Spreek gij met haar?’ De Predikant ontbiedt dan het meisje, en komt, na eenige onverschillige vragen, dus op zijn onderwerp: ‘Nu wordt het haast tijd, dat gij trouwt.’ - ‘Ik wil niet trouwen!’ - ‘Dat is jammer! Ik had anders een' knappen vrijer voor u.’ - ‘Wien?’ De Predikant noemt hem. ‘Die deugt niet. Ik wil hem niet hebben.’ Nu telt de Geestelijke al zijne bekoorlijkheden en deugden op. ‘Hij is nog jong, is een goed kostwinner;’ (dat wil zeggen, hij vangt goed robben en walvisschen, schiet goed enz.) ‘hij zit regtop in zijne schuit, mist nooit in 't pijlschieten, en eindelijk, wat het voornaamste is, hij is braaf en bemint u.’ De schoone luistert zeer oplettend toe, en haar gelaat teekent goedkeuring; nogtans antwoordt zij: ‘Trouwen zal ik hem toch niet. Ik begeer hem niet.’ - ‘Nu,’ hervat de ander, ‘ik wil u niet dwingen. Voor zulk een' frisschen kerel vind ik ligt een ander meisje.’ Hij zwijgt, en houdt zich nu, alsof hij haar neen voor opregt gemeend hield. Eindelijk zegt zij zachtjes, met een' zucht, of met tranen in het oog: ‘Zoo als gij wilt, Domine!’ - ‘Neen, toch niet! Zoo als gij wilt. Ik wil u niet bepraten.’ Nu komt, met een' diepen zucht, een ja, en de zaak is geklonken. De frissche kerel verwacht intusschen zijn vonnis.
Men laat hem roepen, en geeft hem kennis van zijn geluk; maar tevens, hoe vele moeite het gekast heeft. Op den bruiloftsdag verschijnt de bruidegom, opgeschikt, met zijn gevolg, ten huize van den Predikant. De bruid talmt, moet somtijds gehaald worden, en, wanneer zij eindelijk met hare speelnooten komt, is zij neerslagtig, in hare daagsche kleederen, en het haar onopgemaakt. Hij treedt deftig

{==187==} {>>pagina-aanduiding<<}
voort; haar moet de Predikant bij de hand nemen, en hare plaats aanwijzen. Zij komt dan wel, maar keert den bruidegom den rug toe, zoodat Domine haar dikwijls moet omdraaijen, om, bij de vragen uit het formulier, hare hand in die des bruidegoms te kunnen leggen. Dit handgeven en het ja kost haar de meeste moeite. Gewoonlijk antwoordt zij slechts met de oogen, en dit wordt reeds voor een volkomen ja gerekend. Beiden gaan dan naar 't huis van den bruidegom; hij blijde, zij, naar 't schijnt, ongevoelig en koud. Kort daarna zendt de Predikant het jonge paar een schepel grutte of erwten, wat stokvisch enz. Dit wordt dadelijk in den ketel gedaan; de gasten worden geroepen; men praat, schertst, lacht en eet. De bruid laat zich somtijds overhalen, eens mede te proeven; maar des avonds naar 't bruidsbed te gaan ..... daartoe brengt men haar ten uiterste zelden. Echter loopt zij nooit weg, gelijk bij de Heidensche Groenlanders, waar de bruidegom de bruid volstrekt alleen door geweldige schaking meester wordt, die dikwijls zelfs in tegenwoordigheid der ouderen plaats heeft. Op zijn allerminst moet de bruidegom, indien ook de ouders bewilligen, de bruid bij de haren voortslepen; waarbij zij dan, wanneer hem dat slepen door hare onwilligheid te moeijelijk wordt, geduchte klappen in 't gezigt krijgt. Is zij dan eindelijk in het huis des bruidegoms, zoo houdt zij zich geheel troosteloos, en loert slechts op gelegenheid, om weder weg te loopen; wordt dan wel weder teruggehaald, maar loopt weder weg, tot dat zij zich, na eenige dagen, in haar noodlot voegt. Voorheen maakte de bruidegom zoo vele omstandigheden niet, maar gaf haar met het mes eene of meer diepe sneden in den voet, waardoor zij het wegloopen afleerde. Maar, zoo het meisje in ernst een' afkeer van 't huwelijk heeft, snijdt zij zich de lange haren af, en vlugt tusschen de rotsen:
maar dan is het ook eens voor altijd afgedaan; zij mag nooit trouwen, en dus is deze coup de desespoir ten uiterste zeldzaam. Al dit geweld heeft echter slechts bij de Heidensche Groenlanders plaats: de Christelijke bruiden voegen zich, na de verhaalde weigering om in den bruidsnacht te bed te gaan, tamemelijk gedwee in haar lot, en zijn na eenige dagen zoo vrolijk en snapachtig als te voren. Heeft het meisje deze rol goed gespeeld, en hebben de ouders zich ongenegen getoond

{==188==} {>>pagina-aanduiding<<}
in het huwelijk te bewilligen, zoo heeft elk zijn' pligt gedaan.
De Groenlanders hebben vele goede eigenschappen. Vooreerst een hoog gevoelen van zichzelv' als Natie, zoodat, wanneer iemand hunner zijne geheele waarde wil doen gevoelen, hij, met even zoo veel trotschheid, als een oud Romein zich Burger van Rome noemde, zegt: Ik ben een Groenlander! Wil hij iemand iets zeer streelends en beminnelijks zeggen, zoo roept hij uit: Gij zijt een Groenlander! En inderdaad, hoe belagchelijk dit schijne, wat hun ellendig land, hun klein getal en hunne physieke kleinheid en zwakheid betreft, als zedelijke wezens mogen zij zich op vele voortreffelijkheden beroemen. De liefde tot hunne kinderen is ongemeen groot. Nimmer zullen zij dezelve met slagen onteeren, en worden gramstorig, als zij dit de Europeërs zien doen, of dezen ook hunne dienstboden hooren uitschelden. Dan zeggen zij: ‘Gij behandelt uwen evenmensch, gelijk de Groenlander zijne honden.’ - Het eigendom is bij hen volkomen beveiligd; en wie op zijne kustvaart drijfhout vindt, hetwelk hij geen' lust of gelegenheid heeft mede te nemen, legt er slechts een of twee steenen op, waardoor het volkomen beveiligd is, en als bijzonder eigendom door elkeen wordt geëerbiedigd. Ja, men verzekert, dat de lagere volksklassen bezwaarlijk in eenig land op een' hoogeren trap van beschaving staan, dan de gedoopte Groenlanders. Zij kunnen bijna allen, zonder uitzondering, lezen en schrijven. Tevens bezit dit volk eene ongemeene goedhartigheid, en beslist zijne twisten niet, gelijk de beschaafde Europeërs, door moorden van eer, maar door een' wedstrijd van gezang.
Het gebruik van traan, door sommigen als een lievelingsdrank der Groenlanders beschreven, dient nergens toe, dan als braakmiddel, om de maag van waterkevers (die men veel met het water inzwelgt) te zuiveren, en om de stengels der angelica-plant in te leggen.





Frederiksoord.


Welke is die kwaal, die door moet dringen 
Tot in der volken merg en been; 
De bronnen stopt, die nog ontspringen, 
En 't gif voert door alle aadren heên; 

{==189==} {>>pagina-aanduiding<<}

Die, door het zwart verderf bevleugeld, 
Als haar geen vaste hand beteugelt, 
Welhaast de rijken sloopen zal? 
't Is de armoê, die wij rond zien waren; 
De bittre teelt van bange jaren 
En van der zeden diep verval. 
 
Wat baat het, aller milde Moeder! 
Dat ge ons uw rijke schatten biedt? 
Behoefte knaagt, en de arme broeder 
Deelt in uw volle korven niet. 
Wat kan de toekomst hem beloven? 
Voor hem toch bindt geen maaijer schoven, 
Noch scheidt de vlegel graan van 't kaf; 
Met wreeden honger moet hij strijden, 
En smeekt, uit nood, van 't medelijden, 
Vernederd, 't schrale voedsel af. 
 
Wat, arme! bij uw eindloos zwerven, 
Naauw voor de scherpe koû bedekt; 
Wat waant gij u gedoemd tot derven, 
Terwijl ze alom het leven wekt! 
Neen: breng slechts offers op haar outer; 
De hand geslagen aan het kouter, 
De bijl gevoerd, de spâ gevat; 
Steeds ijvrig in alom te zaaijen: 
Dan zult ge op haren akker maaijen, 
En deel erlangen aan dien schat. 
 
Maar, reeds in uwe kindsche dagen, 
Werd gij door luiheid opgevoed: 
Zij rooft uw kracht door rustloos knagen, 
En strooit haar zaad in 't gistend bloed; 
Verlamt de veerkracht van uw spieren; 
Verlaagt u tot den rang der dieren; 
Smoort ieder vonkjen edel vuur; 
Ontleert uw koon weldra het blozen; 
Werpt u in d'arm der zedeloozen: 
En uit dien beker drinkt gij 't zuur. 
 
Is dan die kanker, door de deelen, 
Door 't sap van elken staat verspreid, 

{==190==} {>>pagina-aanduiding<<}

Door kunst noch artsenij te heelen? 
o, Treed dan voor, Menschlievendheid! 
Dat hier de koude woestaard snijde: 
Gij werpt het krenkend mes ter zijde; 
De balsem druppelt van uw hand; 
Het kwaad wijkt, liefderijk bestreden, 
En 't koestren van de zieke leden 
Behoudt hen voor het vaderland. 
 
Daar, waar, op schrale en dorre heiden, 
Naauw 't knabblend schaapje voedsel vindt, 
Het mos en biezen zich verspreiden, 
En nimmer bietje honig wint; 
Daar zien we u 't sluimrend leven wekken, 
Den honger voên, de naaktheid dekken, 
En zorgen voor de zwakke jeugd; 
Daar zien we eerlang de velden bloeijen, 
Een strengje van den goudstroom vloeijen, 
En vruchten van der armen deugd. 
 
o Plekje! als eens de dankbre stamelt, 
Terwijl 't gevoel zijn klanken smoort: 
‘Dit heeft de broedermin verzameld; 
Bataafsche liefde bragt dit voort. 
Dat veld is uit het moer gerezen; 
Die akker voedt en weeuw en weezen; 
Ons dekt de schaaûw van eik en pijn; 
Hier, arme! hier herkreegt ge uw waarde:’ 
o! Zou dan wel een oord op aarde 
Voor Nederland zoo dierbaar zijn? 
 
Gaat rustig voort, regtschapen zonen 
Dier vaadren, door hun weldoen groot! 
Gods liefde zal uw liefde loonen: 
De welvaart bruist uit 's aardrijks schoot. 
o! Leert aan duizenden van handen 
't Ontginnen van meêr woeste landen; 
Elk zaadje brengt eens halmen voort; 
Bij d'arbeid zullen deugden tieren; 
Uw neven juichend 't eeuwfeest vieren 
Der schoone stichting: fredriksoord. 
 
b. van logchem. 








{==191==} {>>pagina-aanduiding<<}

Moederliefde.


Izaure trad ter stadspoort uit, 
Bij stovend zomerweêr, 
En lei haar' zuigling, dien zij droeg, 
In 't mollig grasbed neêr. 
 
En dankbaar hief zij hart en hand, 
Gebogen naar Gods wil, 
Zoo als het God gevalligst ziet, 
Eenvoudig, vroom en stil. 
 
En als zij 't amen had gezegd, 
Doorgloeid van moedermin, 
Zoo dook ze neder, moê en mat, 
En sliep bij 't wichtjen in. 
 
Maar ziet, daar schuift door 't lange gras 
Een giftige adder rond, 
En blikt met vlammend oog naar roof, 
En rekt zich langs den grond; 
 
En naakt, o Hemel! 't lieve wicht, 
Dat zoo onschuldig sliep, 
En vlijmt op eens door 't mollig vleesch 
Een wond zoo zwart en diep! 
 
Het kind ontwaakt met bang gegil, - 
Izaure rijst verbaasd, - 
Daar lag het wicht met bloed bevlekt, 
En 't monster vlamde er naast! 
 
En raadloos stort ze op 't ongediert, 
En grijpt het moedig op, 
En slingert het ten bodem neêr, 
En plet het hals en kop. 
 
‘Ach God! ach God! het dierbaar wicht, 
Dat mij uw liefde gaf, - 
Zoo de adder 't gif in de aders spoot, 
Dan wordt het buit van 't graf.’ 

{==192==} {>>pagina-aanduiding<<}

Zoo kermt ze luid haar weegeklag, 
Door foltrend' angst ontsteld; 
Maar Moederliefde weifelt niet, 
Wanneer 't haar' zuigling geldt. 
 
Zij blikt omhoog, en beurt het wicht, 
Dat daar zoo hulploos lag; 
En 't was, of ze aan de hemeltin 
Der Englen toeknik zag. 
 
En ijlings kust ze 't lieve kind, 
En vreest noch graf noch dood, 
En kust en zuigt, waar 't monster beet, 
De zwadderplek weêr rood. 
 
Nu snelt zij voort, haar woning in, 
Na zulk een grootsch bedrijf; 
En Edward, die het feit vernam, 
Voer koude schrik door 't lijf. 
 
Hem was het lot zoo norsch en wreed, 
Zijn omzwaai hem niet goed; 
Maar in Izaure met haar kind 
Was 't lot weêr dubbel zoet. 
 
Daar hoort hij 't leed, daar ziet hij 't kind 
Met stollend bloed bemorst! 
Daar ziet hij, hoe Izaure beeft, 
En neêrzijgt aan zijn borst! 
 
En 't vlug venijn verbreidt zijn kracht 
Door bloed en ingewand; 
En de eedle voelt het, voelt haar eind', 
En drukt voor 't laatst zijn hand; 
 
En ziet voor 't laatat haar' echtvriend aan, 
En siddert voor zijn lot; 
En zegt nog staamlend: ‘God is goed!’ 
En geeft haar ziel aan God. 
 
En de Englen voerden blij haar op, 
Voor 's Almagts liefdetroon. 
Die parel blinkt in reiner spheer; 
Zij was voor de aard' te schoon. 

{==193==} {>>pagina-aanduiding<<}

En Edward kwijnt in smart en rouw, 
Maar leeft nog stil en vroom; 
En dikwijls nog verschijnt haar schim 
Hem in den zoeten droom. 
 
Dan vleit ze om liefde voor het kind, 
En lacht, en drukt zijn hand, 
En steekt den vinger blij omhoog, 
En wijst hem 't vaderland. 
 
Nu is het kind, het kind alleen, 
Al wat op aard' hem lust; 
Want, zonder kind, is vaak zijn beê, 
Te rusten, waar zij rust. 
 
En dikwijls treedt hij, de oogen nat, 
Naar 't onvergeetbaar graf, 
Dat hem zijn hoogste weelde ontnam, 
En niets er weêr voor gaf. 
 
En als dan 't knaapje naast hem zit, 
En met hem weenen mogt; 
Dan zegt hij: ‘Kind, wees gij mijn kroon; 
Want gij zijt duur gekocht!’ 
 
j.l. nierstrasz, jun. 


Rotterdam.


De rat in het standbeeld.

Hugh-kugh vroeg aan zijn' Minister kong-tchong, wat het meest in een' Staat te vreezen was. ‘Niets verschrikkelijker, naar mijn gevoelen,’ antwoordde kong-tchong, ‘dan een rat in een standbeeld.’ De Keizer begreep niet regt, wat zijn Minister wilde zeggen, en deze verklaarde zulks volgenderwijze: ‘Uwe Majesteit, die alles weet, is niet onkundig, dat het overal in China gebruikelijk is, standbeelden aan den plaatselijken Beschermgeest te wijden. Deze houten standbeelden, van binnen hol, zijn van buiten beschilderd en verguld. Zoo bij ongeluk eene rat daarin kroop, hoe zou men haar er uit krijgen? Gebruikt gij het vuur, dan verbrandt gij het hout; gebruikt

{==194==} {>>pagina-aanduiding<<}
gij het water, dan bederft gij de kleuren. Dank zij het ontzag voor het standbeeld! de rat blijft er in. Zoodanig zijn,’ voegde kong-tchong er bij, ‘in elken Staat de genen, wien, zonder eenige talenten of braafheid, het gelukt is, de gunst van den Vorst te winnen. Zij vernielen den Staat, - men ziet het, men wordt mistroostig; maar men weet niet, welke hulpmiddelen men moet aanwenden.’


Waarom maken kwakzalvers zoo veel fortuin in de wereld?

Dagelijks ziet men de Kwakzalvers fortuin maken, en dagelijks verwondert men zich daarover; niets, ondertusschen, laat zich gemakkelijker begrijpen. Een vermaard Geneesheer had eenigen tijd een' zeer schranderen knecht in zijn' dienst gehad, die hem op ééns verliet, en van wien hij sedert niets meer hoorde. De Dokter, eenige jaren daarna over de markt gaande, bleef staan luisteren naar een' Kwakzalver, om wien de menigte zich heendrong. Hoe verwonderd was hij, toen hij in dezen zijn' voormaligen knecht herkende! Te huis komende, dacht de Dokter over deze zonderlinge ontmoeting na, toen de Dokter uit de open lucht zich liet aanmelden. - ‘Hoe, jan! zijt gij Docter?’ - ‘Zoo goed als een ander, Mijnheer!’ Daarop ging jan aan het vertellen, hoe hij in het hoofd had gekregen, zijns meesters beroep bij de hand te nemen; hoe hij, met behulp van eenige kunsttermen, de lieden wat op de mouw spelde; hoe hij, bij geval, er zelfs eenigen genezen had, met behulp der recepten, waarvan hij kopij had gehouden; hoe hij, eindelijk, in tien jaren een vermogen vergaderd had, even zoo aanzienlijk als dat, hetwelk de Dokter met moeite in dertig had gewonnen. ‘Dat is onbegrijpelijk!’ riep de Dokter; ‘want gij zijt toch maar een ellendige Kwakzalver.’ - ‘Dat is zoo, Mijnheer! maar het is juist daarom, dat ik voortkom. Ik zal het u doen begrijpen.’ Hij trok zijn' vorigen Heer aan het venster, dat op de wandelplaats uitzag. ‘Hoe veel verstandige lieden,’ zeide hij, ‘gelooft gij, dat onder zestig personen zijn, die zich hier bevinden?’ - ‘Wel, zes of zeven misschien,’ zeide de Dokter. - ‘Ik geef er u tien,’ hernam de Kwakzalver: ‘dit zullen uwe patienten zijn. Tel nu! de rest is voor mij.’



{==195==} {>>pagina-aanduiding<<}

Prijs- en kogel-deeling.

Eenige uren vóór den slag van Trafalgar vond de Luitenant van het Engelsch schip The Revenge achter een stuk geschut een' matroos geknield, die met groote aandacht scheen te bidden. ‘Wat doet gij daar?’ zeide de Officier: ‘vreest gij de kogels en den dood?’ - ‘Toch niet,’ antwoordde de matroos: ‘ik ben zoo min bang voor den dood als gij. Maar, wat de kogels betreft, ik bad God, dat Hij die voortaan tusschen ons en onze Officieren wilde verdeelen, even als dezen het geld van ons aandeel in de prijzen, naar den rang.’


De beschaamde praler.

De, vóór weinige weken gehuwde, schoone en jonge Gravin von h.... verscheen met haren Gemaal op een Bal. Zich niet volkomen wel bevindende, besloot zij, niet te dansen. Het spreekt van zelve, dat zich elk om 't zeerst beijverde, om met eene zoo schoone vrouw te dansen; allen, echter, ontvingen een beleefd, maar weigerend antwoord. ‘O!’ riep een jonge snoeshaan zoo luid, dat de Gravin het hoorde, tot eenige bekenden, ‘u heeft zij, wel is waar, een blaauwtje laten loopen; maar wat wedt gij, dat ze mij niet afslaat?’ - Met ingebeeld zelfvertrouwen naderde hij haar, en vroeg hare hand voor eene polonaise, die terstond beginnen zou. Tot verbazing van hen, met welken de ijdele praler zoo even sprak, reikte zij hem de hand, deed eenige toeren door de zaal, en verzocht toen, haar weder naar hare plaats te geleiden. Zegepralend keerde hij zich daarop naar de hen omringende bekenden, zeggende: ‘Nu, heb ik het u niet gezegd?’ - ‘Gij hebt u niet vergist, Mijnheer!’ zeide de Gravin von h....; ‘maar weet gij ook, waarom ik u deze eer vergunde? Mijn man is een weinig jaloers, en verzocht mij, hem ten gevalle, met niemand te dansen, die zijne jaloezij in het minste konde opwekken. Gij nu, jonge Heer, waart de éénigste van het gansche gezelschap, wien ik mijne hand ten dans konde aanbieden!’



{==196==} {>>pagina-aanduiding<<}

Fijne wedervraag.

‘Waar was uw Godsdienst, vóór luther?’ vroeg een ijverig Katholiek, spottend, eenen Protestant. - ‘Hebt gij u heden morgen gewasschen?’ hernam deze. - ‘Ja.’ - ‘Waar was uw aangezigt, vóórdat gij u reinigdet?’


Mevrouw Manson.

Een Gendarme, door Mevrouw manson zelve gevraagd, wat de wereld wel van haar zeide, antwoordde, dat men verre was van haar voor eene Vestale te houden. Dit werd bekend. Een Prelaat in een gezelschap zijnde, vroeg hem eene Dame, wat hij van deze vermaarde persoon dacht. Ah! Mevrouw, hernam hij, dit is eene vraag, die men een' Gendarme doen moet.





Edele vrijheidszucht.


De zucht naar vrijheid is den mensch in 't hart geschreven - 
Den Franschman bovenal. Wat vorm men ook mag geven 
Aan 't staatsbestuur, dat hem regeert, 
De vrijheid wordt door hem altijd op 't hoogst vereerd. 
Den Echt.... Als vrijheidszoon, veracht hij slaafsche boeijen, 
En zou hij 't Huwlijk niet verfoeijen? 
De helft schier van 't Geboortetal (*) 
Dankt, in Parijs alvast, haar aanzijn aan 't geval. - 
‘De helft slechts?’ - Ja, mijn vriend! Maar 't nieuwsblad heeft vergeten, 
Hoeveel van de andre helft nog bastaards zijn te heeten! 
 
IJ. 


In het Meng. No. I. bl. 23. reg. 27. en bl. 25. reg. 11. staat rinck, lees ring. Bl. 24. reg. 25. het oude Kasteel van Antwerpen, lees: het nieuwe; alsmede bl. 25. reg. 1. Bl. 33. reg. 10. Saint-Lis, lees: Senlis. In No. II. bl. 81. reg. 13. buloud, lees: bulow.
In het stukje: De Zenuwen, No. I. Meng. bl. 21. reg. 2. staat: Omdat men koffij en thee drinkt. Hier moet, in stede van een punt, een vraagteeken geplaatst worden.







{==197==} {>>pagina-aanduiding<<}

Mengelwerk.

Lofrede of Joan van der Does, of Janus Dousa.


Door J. Venhuizen Peerlkamp, Conrector te Haarlem (*).

(Voor een groot gedeelte opgemaakt uit de berigten zijner geleerde Tijdgenooten en uit zijne Gedichten.)
Wanneer tafereelen, welke groote meesters op het doek schetsten, onze bewondering gaande maken, dan zien en herzien wij, en kunnen ons naauwelijks verzadigen; en lang na de beschouwing wordt ons hart nog doorstroomd van het denkbeeld dier grootheid, en wij gevoelen eene ontevredenheid in onzen boezem, daar wij al dit groote niet geheel kunnen omvatten. Niet minder wordt onze ziel aangedaan, wanneer wij het oog slaan op de beeldtenissen der genen, die zich voorheen boven hunne medeburgers verheven hebben, die, groot in daden, deze aanwendden tot welzijn huns vaderlands; ons gevoel wordt eerbied, de nagedachtenis dier edelen blijft ons heilig, en dit groeit met de jaren nog meer en meer aan. Gelijk de zon in den vroegen morgenstond flaauwere stralen schiet, en, hooger stijgende, schitterender glans verspreidt, zoo neemt hun naam en roem, uit hunne verdiensten en deugden, bij ons met den tijd zelven toe. En zijn wij doordrongen van achting voor alle die uitstekende mannen in het algemeen, aan hen echter in het bijzonder, die, door

{==198==} {>>pagina-aanduiding<<}
geen gevaar ontroerd, door geene vrees verschrikt, door geen geweld teruggedreven, brandende van vrijheidsliefde, veradeld door trouw, uitblinkende door ongemeene talenten des geestes in vrede en in oorlog, ons dierbaar vaderland gelukkig, groot en aanzienlijk gemaakt hebben; aan hen komt onze grootste eerbied en hartelijke dankbaarheid toe. Het gaat ons dikwijls, als wij de geschiedenis van ons land, welke wij van onze jeugd af met gretigheid en belangstelling gelezen hebben, op nieuw in onze meer gevorderde jaren herlezen, even als hun, die zich lang in vreemde landen opgehouden hebben. Gelijk zij vol van geestverrukking dien geliefden bodem weder begroeten, zoo bezielt ons een genoegen, een hernieuwde lust en deelneming, bij het weder opslaan der daden onzer voorvaderen, die zoo verscheiden als groot zijn. Hier ontmoeten wij eenen, die door zijne dapperheid de schrik der vijanden was, daar eenen, die door zijne geleerdheid zijne medeburgers voorlichtte; hier eenen, die door zijne wijsheid de steun was van den staat, daar eenen anderen, die, als held, als geleerde en staatkundige, de zegen des vaderlands geweest is, als hoedanig de nooit volprezene joan van der does, of, zoo als hij meer genoemd wordt, janus dousa, in de jaarboeken met luister schittert; over wiens verdiensten ik mij voorgenomen hebbende te spreken, de waarheid zóó zal hulde doen, dat hem noch de verdiende lof onttrokken, noch eene verdichte toegeschreven worde.
Hij werd te Leyden, den 5 December 1545, uit een adelijk geslacht geboren. Vroegtijdig werd hij in alle die wetenschappen onderwezen, welke toen aan den teederen leeftijd plagten medegedeeld te worden; waarin hij, door ongemeene leerzaamheid, vlugheid en vlijt, aan allen, die in hem belang stelden, ten uiterste voldeed, en hun de aangename hoop deed opvatten, dat de uitstekende zaden, die in hem lagen, eens tot rijpheid gekomen, de heerlijkste vruchten zouden opleveren. Alwat hij ondernam te leeren, hoe ver ook in

{==199==} {>>pagina-aanduiding<<}
soort uit elkander loopende, hoe oneindig in veelvuldigheid, scheen hem als aangeboren te zijn; zoodat hij die beminnelijke dweeperij van eenige wijsgeeren, die dachten, dat het leeren niets anders was dan een herinneren, door zijn voorbeeld als tot eene waarheid verhief. Door eene zeldzame gunst des hemels was het hem toegestaan, dat hij meer al spelende leerde, dan anderen van eene tragere bevatting door onvermoeiden arbeid, en de inspanning zelve, in plaats van af te matten, hem als 't ware nieuwe krachten mededeelde; een voorregt, die uitstekende geesten eigen, waarvan onder de duizenden slechts zeer weinige jaarlijks geboren worden. Zijne letteroefeningen hier volbragt hebbende, werd hij naar Braband gezonden, om daar zijne studiën verder te voltooijen, eerst te Lier, vervolgens te Leuven, welke steden hij een tijdlang daarna met Parijs verwisselde. Want, gelijk eenige planten, naar eene andere streek overgebragt, somtijds voorspoediger groeijen en bloeijen, zoo verlaten uitmuntende vernuften niet zelden met eenige vrucht hun vaderland. Behalve de aanbeveling, welke een rijke voorraad van kundigheden en daardoor verworvene bevalligheid in manieren en omgang verschaffen, genoot hij die van den vriend en leermeester zijner jeugd, den bekwamen en schranderen fruitier. Deze, waar slechts de gelegenheid zich aanbood, bragt hem in het gezelschap van hem waardige beminnaars der wetenschappen; terwijl wederzijdsche hoogachting en gelijke beoefeningen weldra zulk eenen vasten band van vriendschap knoopten, dat die slechts door den dood ontbonden werd (*). Parijs bloeide toen door de geleerdheid van de eerste en grootste letterhelden, die de sieraden der Akademie waren; met deze ging hij eerder als vriend dan als leerling om, want hij konde weldra even goed voorgaan als volgen. In
deze beroemde wereldstad vertoefde hij eenige jaren, om daar te genieten, wat hij nog in zijn vader-
{==200==} {>>pagina-aanduiding<<}
land missen moest, en hij genoot niet alleen voor zichzelven, maar ook voor zijne medeburgers; want, naar het voorbeeld van solon en plato, die zich lang in vreemde landen ophielden, om daar te verwerven, wat voor hunne medeburgers nuttig konde zijn, verzamelde hij zich daar die onvergankelijke schatten, waardoor de Akademie van Leyden het toppunt van roem bereikte. Eindelijk, om zijne talenten niet langer aan zijn vaderland te onthouden, oordeelde hij ten spoedigste naar hetzelve te moeten terugkeeren; want hij wilde geen land liever met zijne kunde tot nut zijn, dan datgeen, aan hetwelk hij het levenslicht verschuldigd was. Hij ging derhalve naar zijn vaderland terug, waar hij als Hollander wederkwam, gelijk hij er uitgegaan was; want, hoewel hij daar vele blijken van vriendschap en toegenegenheid ontvangen had, had toch het vreemde zoo veel aanlokkelijks niet voor hem, dat hij het inlandsche er aan opofferde (*). Hij had alles onderzocht, en het goede behouden. Hij beoefende op zijn landgoed, in de stille, eenzame natuur, die studiën, welke door stilte en afzondering gevoed worden, en geen voordeel of eereposten ten doel hebben. Zelden verliet hij dit verblijf zijner letteroefeningen, om zich aan stadsvermakelijkheden over te geven; daar hij de andere genoegens, in vergelijking van die, welke de wetenschappen opleveren, arm en gering rekende. Dit toch, dit heeft het vermaak der letteren boven de overige vermaken vooruit, dat men van de laatstgenoemde door aanhoudend genot weldra eene walging en tegenzin gevoelt, maar te vuriger en begeeriger naar het eerstgenoemde haakt en terugkeert, hoe meer men het genoten heeft. Zoo dit iemand twijfelachtig voorkomt, die denke om eenen chrysippus, die
dikwijls, wanneer hij met zijne geliefkoosde studiën bezig was, spijs en drank vergat.
Het ging dousa hier heerlijk naar zijnen wensch,

{==201==} {>>pagina-aanduiding<<}
en hij zoude aldus gaarne zijn leven hebben willen doorbrengen; dan, zijn vaderland kwam in nood, en hij was te beroemd, dan dat hij verborgen konde zyn, en te gehecht aan hetzelve, dan dat hij dit wilde. De vlam der burgerlijke oneenigheden borst dagelijks van alle kanten meer en meer uit. Het goud- en bloeddorstig Spanje, dat nog niet verzadigd was door de gruwelen en moordtooneelen, in de pas ontdekte nieuwe wereld aangerigt, strekte zijne verscheurende klaauwen ook naar dit gewest uit, om het aan te grijpen en te vernielen; doch het had nog niet bedacht, dat dit volk, op zee geboren, en gehard door stormen en winden, eerder het leven dan de vrijheid verliest.
Hij kwam derhalve van dit stille en geruste landleven in eene stad, die weldra door den aannaderenden vijand zoude belegerd worden; en hij, die tot nog toe tot geenen burgerlijken post aangesteld was, kreeg het opperbevel over het krijgsvolk. Van den eenen kant dreigde de trotsche en wreede vijand, welke die huizen, die altaren en haardsteden, die eens, door de geleerdheid, daar ten top gerezen, voor de onsterfelijkheid zouden bewaard worden, voor de vlammen en de verwoesting bestemde. Van den anderen kant vertoonde zich het gebrek aan alles, en grijnsde de honger met holle kaken nog ijsselijker en wreeder dan de vijand zelf, die, daarvan gebruik makende, van de muren op de harten eenen aanval deed, zoodat nu niet zoo zeer van de wreedheid als van de geveinsde goedertierenheid van dezen gevaar te duchten was. Doch de belegerden, door dousa en de andere brave gezagvoerders tot standvastigheid aangemoedigd, riepen eenparig, dat zij, geleerd door de trouweloosheid, aan Haarlem gepleegd, de stad tot het uiterste zouden verdedigen, en eerder omkomen, dan overgeven. Valdez, het hoofd der belegeraars, deed nog eene poging, om het eerlijke en getrouwe hart van dousa, door de toezegging van vergiffenis, door vleijerijen, door beloften en geschenken, aan het wankelen te brengen en te verleiden; doch te

{==202==} {>>pagina-aanduiding<<}
vergeefs! dousa konde moeijelijker van de deugd dan de zon van haren loop gebragt worden, en men vond nergens zoo veel opening in de muren, dat de met goud beladen muilezel van philippus, den Macedoniër, er zou hebben kunnen doorgaan.
Zoo dikwijls hij ondertusschen eenige verpoozing van de moeiten en zorgen voor zijne medeburgers mogt genieten, was hij bezig met de letteroefeningen, en voornamelijk met het schrijven van gedichten (*), waarin hij, hetgeen hij had verrigt, vermeldde. Tot zulke werken wordt opgeruimdheid en kalmte van ziel vereischt, en deze verschaffen de wetenschappen en de bespiegeling van hoogere zaken; zij zijn koperen muren, waarop de droefheid afstuit; zij kunnen de ziel zoo zeer innemen en bekoren, dat zij, zich boven dit aardsche verheffende, alles, wat rondom haar gebeurt, ter zijde zet, en vrij en onbelemmerd door de ruime lucht en hemel zweeft. Dus werd de groote archimedes eens zoo geheel door zijne studie weggesleept, dat hij de ramp, zijn vaderland overgekomen, niet bemerkte. Het rijke en magtige Syrakuse was ingenomen, en werd eene prooi der moedwillige soldaten. Terwijl die moordzuchtigen zich door de straten verspreidden, en, zonder onderscheid van sekse en jaren, allen vermoordden; terwijl van alle kanten het geflikker der zwaarden als 't ware de oogen verblindde, en het gekletter der wapenen, het geschal der trompetten en bazuinen, het gekraak der instortende daken overal gehoord werd; terwijl langs alle bijzondere en openbare plaatsen het woest geschreeuw der bezoldigde moordenaars weergalmde, - zat inmiddels de edele grijsaard gerustelijk neder in het maken van geometrische figuren, zich niet bekreunende om het boven zijn hoofd opgeheven zwaard, dat hem den dood dreigde. Op dezelfde wijze vergat dousa, voor eene wijle tijds, dat hij in eene belegerde stad was opgesloten, en geene ver-
{==203==} {>>pagina-aanduiding<<}
schrikkingen des hongers beangstigden hem, geene bedreigingen des doods maakten hem bevreesd (*). En, had dousa deze rust en bedaardheid op zijn stil
studeervertrek, de rede en het verstand, zegevierende op angst en te ver gedrevene zorg voor de toekomst, bewerkten altijd bij hem zoo veel, dat hij, in het openbaar verschijnende, een gelaat vertoonde, dat in staat was om hoop en vertrouwen in te boezemen. Bij de aanvallen op de stad bevond hij zich doorgaans daar, waar het gevaar het grootst was. Hij prees de dapperen, bevestigde hen nog meer in hunnen moed, bemoedigde de bevreesden, en wist ze door zijne mannelijke taal en wijze overreding in helden te herscheppen; bevestigende aldus door zijn voorbeeld het gezegde van den grooten veldheer philopoemen, dat de geleerdheid tot daden, niet tot onnut snappen zich moest uitstrekken, en dat hij daarom geleerd had, om de zijnen tot het goede en nuttige aan te vuren, niet om met geleerdheid te pralen.
De nood der belegerde stad was ten laatste tot het uiterste gekomen. De lang verwachte verlossing en onderstand bleven achterwege. Velen waren reeds door honger, afmatting, slapeloosheid en ziekten bezweken; velen beving vertwijfeling en wanhoop, en begonnen te morren; zij riepen, dat men de aangebodene voorwaarden des vijands moest aannemen, en spraken van overgave. Het zoude in eenen opstand uitgeloopen zijn, zoo niet de tegenwoordigheid van geest van dousa en de standvastigheid van den braven van der werf dit ongeluk verhoed hadden. Deze ontwapende hunne onstuimigheid, door zijn ligchaam eerder ter verslinding te willen prijs geven, dan de poorten voor den gehaten vijand te openen; gene, door eene hartelijke aanspraak. Met een gelaat, zoo geducht voor den vijand als geëerbiedigd en bemind door de zijnen, verschijnt de edele held als een vader onder zijne kinderen,

{==204==} {>>pagina-aanduiding<<}
en smeekt en vermaant hen, terwijl hij zijne hand naar den hemel opheft, om, in afwachting der Goddelijke hulp, nog eenig geduld te hebben. De uitgehongerde schare stond lang in tweestrijd, wat te doen. Zouden zij zich laten te vreden stellen en afdeinzen? - maar hunne vrouwen en kinderen stierven van honger. Zouden zij geweld gebruiken? - maar hun pligt vorderde gehoorzaamheid en onderwerping, en de burgervaderen deelden in hun lijden. Zouden zij den trouweloozen Spanjaard inlaten? - maar dan zou het zwaard en de uitgezochtste wreedheid ligt voltooijen, wat gebrek en behoefte nog niet had kunnen uitwerken. Dan, de vijand zal misschien genade bewijzen, zal medelijden hebben? - neen! godsdiensthaat en dweeperij zijn harder dan staal, zijn onvermurwbaar, zijn onverzoenlijk. Nu eens liepen zij schoorvoetende vooruit, dan eens hield de eerbied hunne schreden in; nu eens vestigden zij schroomvallig de holle oogen op dousa, dan eens deden schaamte en verlegenheid dezelve naar den grond slaan, hunne lippen bewogen zich onwillekeurig; een stil, onverstaanbaar gemompel suisde door de schare; hunne monden schenen zich dadelijk te zullen openen, om luider te spreken, doch het ontzag hield ze gesloten. Eindelijk kreeg pligtbesef en geweten, hetwelk altijd gelijk heeft, gehoor, en zij gingen, aangedaan en bemoedigd, met waggelende knien en wankele schreden, naar hunne posten terug.
Wanneer de ramp het hoogste toppunt bereikt heeft, pleegt God uitkomst en redding te geven. Niet lang daarna kwam de zoo vurig afgesmeekte verlossing. De harten, voorheen door angst en vreeze gesloten, werden nu door de vreugde geopend; de lof van het Opperwezen werd overal aangeheven; de kerken dreunden van lofgezangen; de lucht slikkerde van zegevuren; het gejuich drong door tot aan de wolken, en het gelui der klokken verdoofde het gejuich der vreugdegalmen. In deze openbare blijdschap deelde dousa

{==205==} {>>pagina-aanduiding<<}
met dankbaarheid, en met de bewustheid van de burgerkroon verdiend te hebben (*).
Zoo had dan dousa het geluk, zijne geboortestad door de wapenen tegen de vijanden, en door zijne geschriften, gedurende het beleg opgesteld, tegen de vergetelheid te redden, en te gelijk voor dezelfde stad de vrijheid te bewaren en de onsterfelijkheid te verwerven. Hierdoor won hij dit, dat hij, die te voren van de belegerde stad den vijand had afgeslagen, kort daarop in die zelfde stad de Zanggodinnen vriendelijk inliet, en over deze nu het oppertoezigt kreeg, gelijk hij te voren de krijgslieden aanvoerde. Hij werd, namelijk, bij de pas opgerigte Akademie, tot eersten Curator aangesteld; eene waardigheid, die hij tot het einde zijns levens behouden heeft. En waarlijk, aan niemand was deze post beter toevertrouwd, dan aan dousa; want, hetzij men zijne uitgestrekte kundigheden, hetzij men zijne onvermoeide werkzaamheid of zijn schrander doorzigt beschouwe, in dit alles was hij bewonderenswaardig. Hierbij komt, dat hij gaarne den raad zijner vrienden hoorde, en zich daarnaar schikte, zoo die hem aannemelijk voorkwam. Getuige hiervan de menigte brieven van baudius, scaliger en lipsius, aan hem, en van hem aan dezen geschreven!
Van dien tijd af maakte hij meer dan ooit zijn werk van de dichtkunst, voor welke hij met zijne geheele ziel zoo zeer was ingenomen, dat, zoo menigmaal hij verzocht werd in de eene of andere vriendenrol een vers te schrijven, hij het symbolum gebruikte: De Zanggodinnen boven alles (†). Hij schreef niet zoo zeer om te vermaken, als om te leeren en nut te stichten: want hij wist, dat uit deze bron weleer alle de beken der wijsheid gevloeid waren, dat bijna allen in oude tijden de dichtkunst beoefend hadden alleen om te onderwijzen. Ondertusschen zag hij ook zeer wel in, dat

{==206==} {>>pagina-aanduiding<<}
elk stuk van wetenschap door de waardigheid des inhouds vermeerderd en door geleerdheid volmaakt wordt. Hij begon de jaarboeken van ons vaderland in verzen te schrijven; een werk, hetwelk hij met ongeloofelijke moeite (*) en ijver, met naauwkeurigheid en gelijke waarheidsliefde volvoerde, en zijn zoon, een jongeling van uitstekende geleerdheid, zijnen vader in naam en vernuft gelijk, in ongebonden stijl vervolgde. Hierin ging hij zóó te werk, dat hij te gelijk de wetten, welke men in het opstellen van geschiedenissen niet mag overschrijden, stipt in acht nam, en eene heerlijke dichttaal en verhevene gedachten aan den dag leide. Naar de gewoonte dier tijden, schreef hij zijne geschiedenis in het Latijn; hetwelk te wenschen was, dat niet zoo geheel in onbruik geraakt ware: want, door een zeker onberedeneerd vooroordeel en minachting, welke de vreemdeling voor onze schoone en rijke taal koestert, komen de beste onzer in het Nederduitsch schrijvende geschiedboekers niet over de naauwe grenzen van ons vaderland; schreven dezen in 't Latijn, zoo zoude men, al wilde men onze taal niet achten, onze daden ten minste de regtmatige hulde en eerbied bewijzen. De Staten van Holland en Westvriesland vonden zoo veel behagen in dit werk van dousa, dat zij hem met eene gouden keten beschonken; waardoor hij, zoo in zijne gedichten als in zijne gesprekken, zich ten hoogste vereerd en beloond rekende, met regt denkende, dat hij, die lofwaardige daden verrigt, het niet voor beuzelachtig of overtollig behoeft te houden, geprezen en beloond te worden. Deze eerbewijzing, aan geene anderen ten deel vallende, dan aan mannen, wier groote verdiensten in meer dan één geval kenbaar waren, en daardoor te zeldzamer, blonk in ieders oog als eene regtmatige vergoeding, en wekte geenen nijd, maar eenen edelen naijver; want de onpartijdige hoogachting van 's lands vaderen had
dezelve geschonken. Dit sie-
{==207==} {>>pagina-aanduiding<<}
raad prijkte zoo wel om den hals van den door zijne deugden uit het stof tot de aanzienlijkste eereposten verhevenen burger, als om dien van den verdienstelijken edelman.
Onze dousa liet zich echter niet zoo zeer door zijne zucht voor de wetenschappen wegslepen, dat hij aan dezelve de belangen van zijn vaderland en medeburgers opofferde. Voor deze gaf hij den meesten tijd ten beste (*). Ontelbare pleitgedingen heeft hij waargenomen, in wier behandeling hij nooit de billijkheid uit het oog verloor. Even als de vriendschap en andere deugden, beminde hij de regtvaardigheid om haar zelfs wille; waarom hij een' hevigen afkeer en verontwaardiging toonde tegen al zulke menschen, die, met het verkregen regt van Advocaat te zijn, zich inbeelden ook het regt verworven te hebben, om de billijkheid en regtvaardigheid door listige streken tot hun voordeel te mogen verdraaijen; die, ten spot der menschelijkheid, als roofzuchtige wolven, onder den dekmantel van het regt, der onnoozele prooi, die in hunne klaauwen gevallen is, het bloed tot den laatsten druppel uitzuigen, en daarna de halfnaakte kinderen der ongelukkigen honend eene aalmoes toeduwen. Zij zijn nog erger, zegt hij in een zijner gedichten, dan de Spanjaard, die, wel is waar, zonder ophouden schaadt, maar toch een openbaar vijand is, waarvan men zeggen kan: wacht u! maar deze zijn die tijgers, die, uit hunne bedekte hinderlaag, den onbedachten bespringen, die verborgene vijanden, waarvoor niemand zich hoeden kan; terwijl hij, aan den anderen kant, die eerlijke en gemoedelijke pleitbezorgers te gelijk zijnen eerbied en hoogachting betuigt, welke naar pligt en geweten handelen. En omdat hij gewoon was zaken en geene personen te hekelen, voegt hij er bij: niemand rekene zich beleedigd, dan die een kwaad geweten heeft (†). De roem, in de pleitzaal behaald, baande hem den weg tot eere-
{==208==} {>>pagina-aanduiding<<}
posten, welke hij, zonder ooit er naar gedongen te hebben, vele ontvangen heeft. Toen dezelve hem
opgedragen werden, juichte het volk deze keus luide toe: want hij was juist de man, aan wien zij ze toevertrouwen wilden, indien zij er de beschikking over gehad hadden. Gelukkig de staat, waar de algemeene volksstem door de keus der regering gevolgd wordt!
Hetgeen plato en meer anderen na hem gezegd hebben, dat de staten gelukkig zouden zijn, waar wijsgeeren den schepter voerden, dit dunkt mij gerust te mogen toepassen op hen, die hooge bedieningen in den staat bekleeden. Bij een oud Latijnsch dichter vraagt iemand: hoe komt het toch, dat gij uwen staat zoo vroeg verloren hebt? waarop geantwoord wordt: dwaze, jonge redenaars kwamen te voorschijn, en hielpen denzelven te gronde. Gelijk dan deze den ondergang der staten bewerken en vernaasten, zoo zijn menschen van voorzigtigheid en wijsheid, door de ondervinding van vele jaren verkregen, en van gegronde geleerdheid en beproefde deugd, de steun en het behoud derzelve, en moesten altijd bij voorkeur tot bestuurders gekozen worden.
De Staten handelden dus zeer wijs en verstandig, met hem tot een hunner eerste leden te verkiezen, vooral om een voornaam tegenwigt te hebben tegen den snooden leicester, die in alles onzen dousa ongelijk was: want hij achtte niets hooger dan het goud; dousa (*) waardeerde het alleen, in zoo verre het tot nut van zijn vaderland dienen konde; - hij muntte uit in arglistigheid en afgunst tegen zijne meerderen; dousa beminde de opregtheid, liet gaarne aan anderen de uitwendige grootheid, en behield voor zich de ware, de inwendige; - hij was onverdragelijk en trotsch tegen zijns gelijken, en meer nog tegen minderen, denkende door barschheid van stem, door het hoofd fier en trotsch te verheffen, en als uit de hoogte op anderen neder te

{==209==} {>>pagina-aanduiding<<}
zien, de waardigheid van eenen regent uit te drukken; dousa was minzaam en beleefd jegens allen; - hij was gevaarlijk voor de genen, welken hij haat toedroeg; dousa voor niemand, dan die het vaderland aanviel; - hij wellustig en weelderig; dousa ingetogen en matig; - hij onverschillig omtrent den godsdienst, zijn grootste geluk stellende in zijne Koninginne te behagen; dousa volijverig in de bespiegeling en behartiging van het godsdienstige, geenen hoogeren roem zoekende, dan de goedkeuring van God; - hij bedriegelijk en listig in het behandelen van staatzaken; dousa deugdzaam en geen kwaad duldende in derzelver behandeling; - leicester, eindelijk, een beminnaar van dien trotschen en veel geruchts makenden roem, die de hutten der armen verplettert, om paleizen op te rigten; dousa van dien zachten en weldadigen roem, die, even gelijk de zon, niet anders schittert, dan om licht te verspreiden en vruchtbaar te maken. Dus, deugd tegen ondeugd, wijze schranderheid tegen listige, fijngesponnene staatkunde in 't werk gesteld, zegevierde de brave Hollander op den laaghartigen Engelschman. Van alle kanten mogt hij rondloeren, om zich van de opperheerschappij in de Nederlanden meester te maken, dousa wist het spoor van het ondier te vinden, hetzelve in al zijne schuilhoeken na te gaan, en eindelijk te noodzaken om zich weg te maken; vol spijt zag het nog bij zijn vertrek naar Holland om, en knarsetandde van woede, dat dit land aan zijnen muil ontrukt was.
Deze diensten, aan het vaderland bewezen, deden het vertrouwen der Staten in hem grootelijks toenemen, als eenen man, die van alle kanten op de proef gesteld was, die zich zoo dapper, getrouw, eerlijk en onomkoopbaar als een fabricius, zoo geleerd als een varro, zoo wijs, staatkundig en braaf als een sully had doen kennen. Verscheidene gezantschappen werden hem om die reden opgedragen, deels naar Engeland, deels naar elders, in welke alle hij zich zoo

{==210==} {>>pagina-aanduiding<<}
loffelijk kweet, dat hij de grootste tevredenheid en roem van den kant der Staten behaalde.
De brave Vader des Vaderlands, willem de I, was niet meer. Men had niet eens den natuurlijken dood van dien edelen afgewacht, wie allen wenschten dat onsterfelijk mogt zijn. Het moordgeweer van eenen omgekochten dweeper had hem uit zijn onrustig en werkzaam leven, voor zijn volk, helaas! te vroeg, tot de eeuwige ruste overgebragt. Het land zuchtte nog onder eenen drukkenden oorlog. Er was reeds veel gewonnen op den magtigen vijand, maar er moest nog veel meer gewonnen worden, en het gewonnene liep gevaar van weldra weder verloren te worden, door gebrek aan bijna alles, wat noodig is om den oorlog te kunnen volhouden. Daar nu de inwendige magt te kort schoot, zag de brave vaderlander naar vreemde hulp om, en ging uit eigene beweging, zonder zelfs zijne echtgenoote, die hij zeer beminde, er kennis van te geven, scheep naar Engeland tot Koningin elizabeth. Dierbaar zijn vrouw en kinderen, dierbaar de ouders; maar het vaderland gaat alles, wat ons dierbaar is, te boven. Zijn stil en veilig landgoed verwisselt hij met de onstuimige en gevaarlijke zee, het aangenaam en vertrouwelijk verkeer zijner echtgenoote en kinderen met het gezelschap van jegens hem koele en onverschillige vreemdelingen, den omgang zijner geleerde en hem waardige boezemvrienden met dien van nietswaardige hovelingen. En dit deed hij zonder eenig inzigt op belooning; want er was niemand belangeloozer dan dousa.
Tot de zijnen teruggekeerd, gaf hij zich niet aan de rust noch aan vermaken over, gelijk velen in zijn geval zouden gedaan hebben; maar meer dan ooit werkte hij ten nutte des vaderlands (*). Daar hij op denzelfden tijd voor de Akademie, voor de Bibliotheek, voor den Staat zorgde, moest hij somtijds de teederste betrekkingen ter zijde zetten; want de tijd, dien hij aan de-
{==211==} {>>pagina-aanduiding<<}
zelve besteden zou, werd hem dikwijls door bezoeken benomen. Door geheel Europa beroemd zijnde, en alle liefhebbers der fraaije letteren en wetenschappen hem óf bij name óf in persoon kennende, konde het niet anders, of zijn huis moest dagelijks van velen, die in eenig vak van kennis of van kunst uitmuntten, bezocht worden. Het stond open voor allen, die de edele kunsten voorstonden en beoefenden; niet alleen voor landgenooten, maar ook voor vreemdelingen, die uit de verstafgelegene gewesten der aarde kwamen, om hem, dien zij alleen bij name kenden, ook in persoon te aanschouwen. Zij verwonderden zich, dat hun niets gemakkelijkers in hun leven gebeurd was, dan hetgeen zij nu na zoo vele wenschen verkregen hadden: want hij gaf hun allen, met de grootste vriendelijkheid, niet alleen eene plaats in zijn huis, maar ook in zijn hart, zoodat zij het zich tot een geluk rekenden, dousa gezien en gesproken te hebben. En oogstte hij bij vreemden deze bewondering en hoogachting in, hij verwierf dezelve nog in eenen hoogeren graad bij hen, die hem van nabij kenden, en dagelijks gelegenheid hadden, zijne levens- en handelwijze gade te slaan; hetwelk een duidelijk bewijs van zijne ware grootheid oplevert.
De valsche grootheid is gelijk aan de met klatergoud en onechte gesteenten bezette tooneelkleederen; hoe nader men bij dezelve komt, des te duidelijker ziet men, dat het slechts schijn is, wat schitterde. Zij moet zich daarom schuil houden, en den toegang tot haar ongemakkelijk maken, opdat ze, van nabij bezien, niet in hare wezenlijke onwaarde gekend worde; daar integendeel de ware grootheid dat echte goud is, hetwelk de proef kan doorstaan, die edelgesteenten, die, hoe meer van alle kanten beschouwd, des te meer de bewondering gaande maken, behouden en doen toenemen. De eerstgenoemde is koel, terugstootende, trotsch; de laatstgemelde zacht, liefderijk, voorkomende, nederig. Zoo gevreesd en gehaat de eerste is, zoo geliefd en ge-
{==212==} {>>pagina-aanduiding<<}
zocht is de laatste. Onvoldaan en misnoegd keert de geringe burger van den schijngrooten terug; terwijl, op den waarachtig grooten man, de voorbijganger, onder een stil en eerbiedig gefluister, met den vinger wijst, en zegt: dit is hij; God zegene hem, en verlenge zijne dagen! Zoodanig kenschetste zich dousa. Hoe meer men hem van nabij bezag en leerde kennen, des te meer groeide de hoogachting voor hem aan. Hij was als 't ware het van alle kanten geopend huis van drusus; ieder kon er vrij en onbelemmerd inzien, en niemand vond er iets berispenswaardigs. Geringen zoo wel als aanzienlijken, armen zoo wel als rijken, ja allen konden op zijne hulp staat maken. Hij hielp, waar hij konde, zonder het minste onderscheid te maken; iets, hetwelk waarlijk groote zielen met de Godheid gemeen hebben. Gelijk de zon bij dag hare verkwikkende stralen, en de maan bij nacht, van ontelbare sterren vergezeld, haar licht voor allen verspreidt, zoo verspreiden zij over allen hunne weldaden. En bevorderde hij zoo het geluk van allen in het algemeen, de geleerden echter, en alle die jongelingen in het bijzonder, welke een' schoonen aanleg voor geleerdheid hadden, vonden in hem eenen eersten beschermer en
kundigen leidsman. Ieder van hen dus, die naar waren lof streefde, deed zijn best, om in de gunst en vriendschap van dousa te komen; en daar zij zagen, dat zij dezelve niet zekerder konden verwerven, dan door deugd en geleerdheid, werden zij ten sterkste aangespoord, om dezelve te beoefenen. Nooit hield de voortreffelijke man op, om hen, die naar deze onvergankelijke schatten streefden, door vermaningen, door aansporingen, of door loftuigingen te bemoedigen. Deze bereidwilligheid om de studiën te bevorderen, gevoegd bij de beroemdheid van zijnen naam, bragt veel toe tot het welzijn der pas opgerigte Akademie. De geleerdste en grootste mannen werden hierdoor uitgelokt, om naar Leyden over te komen, en het leeraarsambt aan de Akademie te bekleeden. Het is ligt te begrijpen, dat het voorbeeld

{==213==} {>>pagina-aanduiding<<}
van zulk een' mecenas eenen heerlijken invloed had, zoo wel op de leerlingen als op de leeraars. Zij allen vereenigden hunne pogingen, om den roem der hoogeschool al meer en meer uit te breiden; dezen door hun onderwijs en geschriften, genen door met onafgebroken vlijt zich op de beoefening der edelste wetenschappen toe te leggen. Negenentwintig jaren was dousa de weldoener der Akademie; en in dezen zoo korten tijd bragt hij te wege, dat die oefenschool van kunsten en wetenschappen aan Leyden zoo groot een' naam bijzette, dat het met den uitstekenden titel van Bataafsch Athenaeum vereerd werd. Hierom mogt hij met regt in de voorrede zijner gedichten, aan oldenbarneveld opgedragen, roemen, dat, te midden van de stormen des oorlogs, en van de grootste ongevallen, waardoor de staat geschokt werd, zij, door geen gebrek der schatkist, door geen geweld der vijanden, door geene op elkander volgende rampen afgeschrikt, het zoo ver gebragt hadden, dat hunne Akademie met de bloeijendste en oudste Akademiën van Europa in den roem der wetenschappen konde wedijveren.
Weinigen, of veelligt geen is gelukkiger geweest in een groot aantal vrienden te verwerven en te behouden, hetwelk grootelijks aan zijne opregtheid, gulheid, openhartigheid en toegeeflijkheid is toe te schrijven; deugden, die ongetwijfeld de krachtigste aantrekkelijkheid bezitten, en het meeste toebrengen tot de duurzaamheid der vriendschap. Die voorzigtige toemeting derzelve, die angstvallige omzigtigheid van niet te ver te gaan, die hatelijke stelregel: ‘leef zóó met uwe vrienden, alsof zij eens uwe vijanden worden konden,’ was verre van dousa. Hij voedde geen' argwaan; hij mat ieder naar zichzelven af, en dacht van elk het beste, zoo lang hij het tegendeel niet ondervonden had. Een blijk voorwaar van 's mans goed en edel hart! Niemand toch kan van allen goed denken, dan die zelf zeer braaf is. Niemand doorgaans verwacht bedrog, voordat hij het zelf gepleegd heeft. Door deze deugden

{==214==} {>>pagina-aanduiding<<}
verwierf hij bij de oude vrienden zonder ophouden nieuwe, en niet alleen landgenooten, maar ook vreemdelingen; want zijne vriendschap, zich verder uitstrekkende dan de enge grenzen van Holland, omhelsde gaarne menschen aan hem gelijk, te regt denkende, dat zeeen, bergen, rivieren wel aardrijkskundige eindpalen zijn, maar nooit de toegenegenheid of achting van een edel gemoed mogen begrenzen. Wanneer hij zich op zijn vermakelijk landgoed te Noordwijk ophield, en de zuiverder lucht hem daar als 't ware een nieuw leven inblies, gaf hij zich aan een geoorloofd vreugdegenot over, en ontving daar met opene armen en een gul gelaat zijne beste vrienden. Een scaliger, een heinsius, een lipsius, een baudius, vulcanius, van der mijle, zijn geleerde ambtgenoot, een hautenus, zijn tweede pylades, en meer anderen, waren dan zijn gezelschap. Niet zelden plagt hij hen door een vers te noodigen, en ernstig er bij te verzoeken, om alle zorgen en lastige pligtplegingen te huis te laten. Dan onthaalde hij hen op eenen matigen, onkostbaren maaltijd, die door ongezochte boert en vrolijke scherts gekruid werd. Dikwijls waren die gastmalen het ware beeld der Socratische, op welke met geleerde zamenspraken de tijd doorgebragt werd; zoodat de ziel niet minder dan het ligchaam verkwikt werd, en de gasten zich den volgenden dag met genoegen dezelve konden herinneren. Het ongemeen geheugen, hetwelk dousa tot het einde zijns levens door oefening behouden en vergroot had, bragt niet weinig toe om deze gastmalen te vervrolijken; want hierdoor konde hij altijd iets voortbrengen, dat, op hetgeen verhandeld werd passende, de ooren en harten zijner dischgenooten streelde. De Historieschrijvers sallustius en tacitus kende hij bijna geheel van buiten, zoodat hij
dikwijls, slechts een paar woorden hoorende, geheele bladzijden achter elkander, tot verwondering der aanwezigen, woordelijk konde opzeggen. De beste Romeinsche dichters had hij bijna allen in het geheu-
{==215==} {>>pagina-aanduiding<<}
gen; ja er was bijna nooit iets merkwaardigs voorgevallen, hetgeen hij niet wist. Waar ter plaatse hij zich dan ook mogt bevinden, scheen hij geene boeken gelezen te hebben, maar zelf eene boekerij te zijn; waarom met even veel regt onder zijn afbeeldsel, als onder dat van den beroemden scaliger op de Bibliotheek te Leyden, mag gelezen worden: ‘Onder de duizende boeken ziet gij het gelaat van den grooten dousa. Vreemdeling, zie niet al te veel naar die duizende boeken; deze, dien ik u toon, is grooter bibliotheek geweest.’ Of hetgeen de onsterfelijke vondel onder de afbeelding van vossius zegt:

Sandraart, beschans hem niet met boeken en met blâren; 
Al wat in boeken steekt, is in dit hoofd gevaren. 


Ook las hij wel eens een gedicht voor, hetwelk, niet zoo zeer omdat het van dousa gemaakt was, (want zij wisten, dat hij een' afkeer van vleijerij had, en dat eene rondborstige teregtwijzing met dankbaarheid aangenomen werd) als omdat het in smaak en in sierlijkheid uitmuntte, met handgeklap en toejuiching aangehoord werd. De Zanggodinnen (*) hadden hem als kind reeds bekoord, als jongeling in vervoering gebragt, als man en grijsaard tot eene uitspanning en toevlugt in kommer en verdriet gediend. Het zij hij, door jeugdig vuur gedreven, aan de grasrijke boorden der Seine de lier hanteerde, of, door droefheid overstelpt, de velden en bosschen van zijne klaagtoonen deed weergalmen, behaagde hij zoo zeer, dat hem de uitbundigste lof van in de dichtkunst volleerde tijdgenooten overal toegezwaaid werd. Ik zal slechts eenigen noemen, die tegen duizend opwegen. Hij bekoorde eenen scaliger, heinsius, baudius, hugo de groot, Hollands wonder, en den voortreffelijken nicolaas heinsius, die, reeds als jongelingen, het geluk

{==216==} {>>pagina-aanduiding<<}
hadden van met hem vertrouwelijk om te gaan en van hem te leeren. Zijne gedichten heeft hij voor een groot gedeelte aan zijne vrienden, zoo buitenslands als in Holland, geschreven; want er waren voor hen geene blijde of droevige tijdsomstandigheden, waardoor zijn menschlievend hart niet geroerd werd, en zijne rijke dichtader was altijd gereed, om door sierlijke en deelnemende verzen zijn gevoel uit te drukken. Er zijn derhalve in de verzameling zijner gedichten verscheidene, wier lezing ons doet twijfelen, of men hem meer als dichter bewonderen moet, dan als mensch beminnen, daar dezelve ten duidelijkste toonen, dat hij een zeer opregt en getrouw vriend, een gul en vrolijk dischgenoot, en een teederhartig vader was. Zijne Elegiën zijn keurig, zijne Oden verheven en schoon; maar zijne lijkdichten overtreffen alles, wat ooit in dat vak geschreven is. Zijne twee voortreffelijke zonen, welke hij, even als zijne overige kinderen, door voorbeeld en lessen tot het goede opleidde, en in wier deugd, geleerdheid en omgang hij den voornaamsten steun en sieraad zijns levens beschouwde, waren hem in den bloei hunner jaren ontrukt. Zijn oudste zoon janus, die hem bijna in kunde evenaarde en scheen gelijk te zullen worden, zoo niet te overtreffen, had vóór zijn 25ste jaar het getal der zaligen vermeerderd, om nu die plaatsen van nabij te beschouwen, welke hij hier zoo keurig beschreven had. Deze wonde was naauwelijks eenigzins weder genezen, of zij werd weder opengerukt door den vroegtijdigen dood van zijnen tweeden zoon george. De bede des teederhartigen vaders, toen hij eens voor de afbeeldingen van hem, zijne vrouw en kinderen stond, dat zij hem overleven mogten, was niet vervuld. Weemoedig (*) herinnerde hij zich toen de hem vroeg ontrukte achtjarige josina, die hem dikwijls met haar onschuldig
kinderlijk gezang bij het terugkomen van de raadzaal verwelkomde en ver-
{==217==} {>>pagina-aanduiding<<}
vrolijkte, en door een' kus de rimpels van zijn voorhoofd deed verdwijnen (*). Deze beide verliezen troffen den goeden vader zoo zeer, dat hij, hoe gelaten en standvastig hij ook was, in het eerst bijna allen troost verwierp, of, zoo hij nog eenigen aannam, denzelven uit de geschriften van zijnen zoon janus schepte, welke hij bijeenverzamelde en uitgaf. In het begin konde hij dezelve niet zonder de bitterste herinnering in de hand nemen; maar in 't vervolg, toen het hevige der smart in eene stille droefgeestigheid veranderd was, werden zij een verzachtende balsem voor zijn lijdend hart. De rede en godsdienst hierbij komende, van welken laatsten hij een warm belijder was, zoo in daden als in woorden, deden hem ten laatste met volkomene onderwerping in de wijze beschikking der Voorzienigheid berusten, zonder evenwel volkomen die droefheid te hebben kunnen afleggen. Een vader behoort gewis eene groote, onwankelbare zielesterkte te hebben, die, bij het aanhooren der tijding van den dood zijns zoons, kalm en gelaten kan uitroepen: ‘Ik wist, dat ik eenen sterveling had voortgebragt,’ gelijk anaxagoras; of, wat nog sterker is, bij het verlies van vaderland, vrouw, kinderen, vrienden en goederen, bedaard kan zeggen: ‘Ik heb niets verloren; ik draag al het mijne bij mij,’ gelijk de Stoïcyn stilpo. De geheele oudheid bewondert hen, en de voorstanders van het Stoïcisme verheffen vooral den laatstgenoemden hemelhoog. Maar wij, belijders van eenen edeler', zachter' godsdienst, oordeelen, dat die triomf op de menschelijke natuur een' grooten zweem van gevoelloosheid heeft, en houden de droefheid van dousa voor beminnelijker en hem meer eer aandoende; gevoelloosheid toch is geene deugd. Maar er is eene zekere maat in de
zaken, er zijn zekere grenzen, buiten welke hetgeen goed is niet kan bestaan. Den middelweg te houden, is het beste.

{==218==} {>>pagina-aanduiding<<}

Den dood nu van deze zonen betreurt hij in deze uitmuntende lijkgezangen, waarin dichterlijke vinding en uitdrukking met het teederste gevoel wedijveren. De taal derhalve van den waarheidlievenden baudius, die hem, in eene Ode aan hem geschreven, onder de dichters eene eerste plaats toewijst, is verre van vleijerij te zijn. ‘O Leyden!’ zegt hij, ‘roem en sieraad des Bataafschen gronds! De gunstige Hemel, u met een blijd en toegenegen gelaat aanschouwende, beloofde, dat gij de toevlugt zoudt zijn voor in verstand uitmuntende mannen, en de edele rij van groote dichters, waaronder de goddelijke dousa, even als de zon, de vader van het glansrijk licht, boven alle starren, helder uitblinkt. Wie eert phoebus en de Muzen, en is niet doordrongen van eerbied voor dousa, de lust en het vermaak van phoebus en de Zanggodinnen?’
Zoo leefde, zoo handelde dousa! De vruchten, die hij van zijne studiën trok, bestonden hierin, dat hij een der geleerdsten, - de vruchten van zijn welgeleid leven, dat hij een der meest geachten was. Wie moest dus liever sterven, dan hij, die wist, dat hij altijd leven zou? dan hij, die zich herinnerde altijd onschuldig geleefd te hebben? die, naar aller oordeel, zoo verre, en in kennis en in deugd, gevorderd was, als zelden een' mensch gebeuren mag? Indien het waar zij, hetgeen eenigen beweren, dat de wezenlijk vromen reeds hier een voorgevoel van die zaligheid hebben, die hen in den hemel wacht, dan heeft dit zeker bij dousa plaats gehad. Toen, namelijk, zijn verheven geest op het punt stond, om van deszelfs aardsche kluisters ontbonden te worden, zeide hij, tot verwondering van allen, die bij hem tegenwoordig waren: ‘Wat hoor ik? wat is dat voor een geluid? welke gezangen hoor ik?’ Alle zijne tegenwoordige vrienden stonden verbaasd; zij hoorden niets, maar dachten, dat de voortreffelijke man reeds ingewijd was in de geheimen der hemellingen. Kort daarop verliet de zuivere ziel hare wankele woning, en dousa was niet meer.



{==219==} {>>pagina-aanduiding<<}

Genezing van een hardnekkig uitslag door sulfuretum calcis stibiatum (*). Door Dr. Buer, praktiserend Geneesheer in het Hertogdom Westfalen..

Een boerenknecht, omtrent 28 jaren oud, van een tamelijk sterk ligchaamsgestel, leed, reeds sedert 5 jaren, aan een herpetisch uitslag, hetwelk, uitgenomen het gezigt en de handen, over het geheele ligchaam verspreid was. Dit uitslag bestond uit, op zich zelf staande, korsten van de grootte eens stuivers, meestal rond van gedaante, en bijna altijd droog. In den beginne waren dezelve kleiner geweest, doch langzamerhand grooter geworden en meer verspreid. Aanleidende oorzaken waren er, noch in 't gestel van den kranke, noch in dat zijner ouders, noch in eenige op hem gewerkt hebbende omstandigheden, te ontdekken. Het uitslag was 's winters sterker dan in den zomer, en veroorzaakte een onaangenaam, jeukend gevoel over de geheele huid.
In al dien tijd waren er tegen dit gebrek, door verschillende Geneesheeren, eindelijk ook door Dr. buer, allerlei middelen aangewend geworden. Doch te vergeefs. In 't Journal van hufeland eene verhandeling van deszelfs beroemden uitgever, over den spiesglanshoudenden zwavelkalk, en deszelfs nut in hardnekkig uitslag, gelezen hebbende, besloot Dr. buer dit middel, ook hier, eens te beproeven, schreef te dien einde voor: ℞ sulfur. calc. stib. dr. β. mucilag. g. tragacanth. dr. j.m.f. pill. no. LX. D., en liet hiervan, tweemaal 's daags, vijf nemen. Uitwendig liet hij het uitslag dikwijls betten met: ℞ sulfur. calc. stib. dr. j.

{==220==} {>>pagina-aanduiding<<}
coque in figul. bene claus. c. aq. fontan. libr. V. ad col. libr. IV. solut. adhuc cal. in lagen. fundat. D.
Na een gebruik, gedurende ruim twintig dagen, van deze pillen en dit waschwater, schilferde het uitslag af en verdween geheel, eerst nog roode plekken, als na de kinderpokken achterblijven, nalatende. Nu liet Dr. buer nog eenigen tijd de pillen doorgebruiken, en sedert dien tijd geniet de boerenknaap eene goede gezondheid. (Hufeland und harles, Journal &c. Sept. 1818.)


Eiwit een zeker tegengift tegen zoutzuur kwik, (sublimaat.)

Door de proeven van orfila (*) en van pechier (†) is het gebleken, dat het eiwit eene aanmerkelijke scheikundige werking op het zoutzuur kwik uitoefent. Er ontstaat een zeer hard en onoplosbaar bezinksel, waarin het kwikzilver in een' minderen graad van verzuurstoffing (oxydatie) schijnt te wezen, en eene zeer naauwe verbinding met het eiwit aangegaan te hebben; althans de gewone proefmiddelen kunnen het uit die verbinding niet losmaken.
Deze werking van het eiwit op een zout, hetwelk zulk een hevig vergift is, deed orfila besluiten, hetzelve als tegengift te beproeven. Hij bevond, dat honden, die tot 15 gr. sublimaat hadden genomen, door een ruim gebruik van eiwit geheel herstelden. Zij braakten daarbij eene stof uit, geheel gelijkende naar het bezinksel, hetwelk eene oplossing van zoutzuur kwik in eiwit veroorzaakt. In eene mindere hoeveelheid gegeven, b.v. het wit van 2 of 3 eijeren tegen 12 grein van het vergift, heeft den dood niet kunnen kee-
{==221==} {>>pagina-aanduiding<<}
ren. - Aanmerkelijke giften van het meermaals genoemd bezinksel hadden, op verschillende honden en konijnen, in 't geheel geene nadeelige uitwerking.
Als men dus dit tegengift gebruiken wil, moet men het in ruime hoeveelheid nemen, en wel zoo lang, tot de teekenen van vergiftiging bijna geheel ophouden. Het best neemt men het wit van raauwe eijeren, met de helft water verdund.
Deze hoeveelheid moet natuurlijk verminderd of vermeerderd worden, naar de vermoedelijke hoeveelheid van het genomen vergift. - Als een' algemeenen regel zoude men kunnen stellen, ten minste het wit van 3 à 4 eijeren elk half uur of elk uur, naar de hevigheid der toevallen.





Iets, over het oude Pompeji.

Onder de menigvuldige schrikkelijke uitbarstingen van den Vesuvius, blijft nog altijd die merkwaardigst, welke in het 79ste jaar onzer gewone tellinge plaats had, en de voorname steden, Herkulanum en Pompeji, verwoestte. De reeds te werk gestelde uitgravingen, ofschoon slechts een zestiende gedeelte der lava ontblootende, waarmede die oude en sierlijke stad overdekt werd, verschaffen ons thans reeds een belangrijk overzigt, te meer daar zich, behalve den stadsmuur, eenige geheele straten vertoonen, in verband staande met den tegenwoordigen landweg, die aldaar voorbij loopt, en met de wijnhoeven, velden en landhuizen, die weleer in en om de stad aanwezig waren.
Wil men, als het ware, de stad Pompeji, van den kant van het oude Herkulanum, bezoeken, aanschouwt men, ter regter zijde, het fraaije landhuis van den vrijgelatenen arrius diomedes, in de voorstad. Het is bijkans nog in zijn geheel, zoodat er slechts deuren en vensters noodig waren ter bewoninge. De kamers echter zijn zeer klein, doorgaans vier schreden breed en eenmaal zoo lang, en nog kleiner zijn de

{==222==} {>>pagina-aanduiding<<}
kamers van geringer huizen. De vloeren zijn in mozaïk uit kleine kantige steenen zamengesteld. Venster-openingen vindt men niet overal; dikwerf moet het licht door de deur komen. Een aantal kleine gangen en hoeken, geheel strijdig met den tegenwoordigen aanleg der huizen, laten ons naauwelijks eenige gissing over wegens derzelver bedoeling. In den kelder vindt men nog vele aarden kruiken, in het zand bedolven, zoo als die, van onderen spits toeloopende, de maat van vloeibare stoffen uitmaakten. In de zoogenoemde Gravenstraat, digt bij de stadspoort, ziet men, aan de regter en linker zijde, de familiegraven der vermogendste ingezetenen, meestal niet groot, maar welgebouwd. Zeker hooger rondeel, in deze straat, in de gedaante van eenen halven cirkel, ten behoeve der wandelaars met zitplaatsen voorzien, levert een treffelijk gezigt op de zee, op den Vesuvius, en op Castellamare. Men wil, dat zulks een gedenkteeken geweest zij voor zekere mammaea.
Eene wandeling door de benedenstraat, welke niet breed, en nog vernaauwd is door het hooge voetpad, dat van wederzijden langs de beide rijen huizen henenloopt, voert naar de sierlijke, in nieuweren smaak gebouwde, Herkulanums-poort. De straat zelve bestaat uit onregelmatige, veelhoekige, graauwe volkaan-platen, waarin nog het wagenspoor min of meer zigtbaar is. Daar al het merkwaardige reeds weggevoerd is, zijn de huizen ledig. Zij zijn meest alle aan elkander gelijk, met naauwe gangen, kleine kamers, en dikwerf met een' kleinen tuin. De vloeren zijn van mozaïk; de muren meestal rood, geel en blaauw bepleisterd, en hier en daar is eene badplaats met onderscheidene kamers voorhanden. Sommige muren zijn, ter verhoedinge van alle vochtigheden, gedubbeld.
Ongemeen net zijn de winkels voor olie en dranken. De winkelier stond achter eene toonbank, in welke de houten oliebakken vastgemaakt waren. De vele bakkerswinkels onderscheiden zich door de bakovens en steenen molens, in de gedaante van een' trechter, met een' hevel, die omgedraaid kan worden; terwijl eene schaal van boven, door het draaijen bewogen, het koren schudt, en door eene kleine opening naar beneden werpt, om aldaar tusschen de zijwanden gekneusd te worden. Opmerkelijk zijn vooral de schoorsteenen der welbewaarde bakovens, makende geenszins een afzonder-
{==223==} {>>pagina-aanduiding<<}
lijk kanaal, maar bestaande uit vele, naast elkander geplaatste, rookbuizen, welke de uitstrooming van den rook bevorderen.
Daar de openlijke gebouwen, zoo als tempels en schouwburg, het minst geschonden zijn, verdient de markt, met de tempels van Jupiter en Venus en het groote Raadhof, de bijzonderste opmerking. Dezelve is met een' zuilengang, praalbogen en gedenkteekenen omgeven. In het midden is een vierhoekig Impluvium, aan de Schutsgoden toegewijd. De rondom geplaatste hallen, met fraaije marmeren platen belegd, hebben waarschijnlijk tot godsdienstige oogmerken, of ook tot zalen voor de raadsheeren, regters en kooplieden, gediend. Vandaar voert eene nog niet diep genoeg uitgegravene hoofdstraat naar den schouwburg, in welks omtrek vele neringdoende huizen met opschriften gevonden worden. Aan dezelve grenst eene andere zijstraat, alwaar de weg is naar de Galerij, pompejus Raadhuis en andere vertoonplaatsen. Tot deze beide loopen wederom evenwijdig twee andere straten naar de groote Galerij, het Raadhuis van pompejus, dat sommigen voor eene school houden, den treffelijk bewaarden Tempel van Isis, met zijne voorhoven en afdeelingen, en naar den Tempel van AEsculapius. Die van Herkules is min voordeelig overgebleven. Het best van alle openbare gebouwen zijn bewaard een paar schouwburgen, voor treuren blijspel, volgens een oud opschrift: Odeum (Zangzaal.) Het laatste behoeft weinig verbetering tot gebruik, en kan vijftienhonderd menschen bevatten; terwijl het eerste voor vijfendertighonderd geschikt is. Men vindt hier nog de oude zitplaatsen, in rijen beitelsgewijze afgedeeld. De wekelijksche marktplaats (forum nundinarium), een vierkant plein, van rondom met galerijen en een' tuin omgeven, wordt door sommigen voor eene barak voor de stedelijke wacht, door anderen voor de beurs gehouden.
Van het Amphitheater gaat men naar de akkerlanden en wijnvelden, onder welke de stad bedolven ligt. Boven de huizen van voormaals ijverige menschen kiemt thans het koren tot groote halmen en zware aren, en de wortels van vijge- en amandelboomen verspreiden zich overal door de nog onzigtbare straten, huisvertrekken en grafsteden, waar zoo menig afgestorvene reeds verscheidene eeuwen rustte. Van alle dusdanige gebouwen is het Amphitheater het minst ge-
{==224==} {>>pagina-aanduiding<<}
schondene. Met ontzetting hoort men door de duistere poorten nog den zachten weêrklank terzelfde strijdplaatse (arena), alwaar voormaals het gebrul van woedende dieren en het geschreeuw der kampvechters gehoord werd. In den omtrek vond men nog bij het uitgraven de pleisterbeelden in de levendigste kleuren; doch, in het licht gebragt, vielen zij, door den invloed des dampkrings, in stukken. Nog is er een overblijfsel van eenen leeuw en een' trompetblazer in oude kleederdragt. De stadsmuren en poorten zijn voor het overige in den besten staat bewaard gebleven.





Vervolg der schets van Londen, in den winter van het jaar 1814.

(Briefswijze, uit die Stad zelve, door een' jongen Hollander, geschreven aan een' Vriend) (*).

Het is inderdaad opmerkelijk, te zien, hoe in deze groote stad ieder ijvert voor zijn belang. Gaande langs de straten, treft men gedurig menschen aan, die den voorbijgangers gedrukte papieren in de handen stoppen, waarin men van allerlei zaken verwittigd wordt, als, dat er in zekeren winkel vermaarde parapluiën te koop zijn; dat de loterij den volgenden morgen zal trekken, enz. enz. Anderen laten hunne berigten met groote letters drukken en op een bord plakken, dat, op een paal verheven, door een man langs de drukste hoeken der stad wordt rondgedragen. - Wanneer er iets nieuws is, dan is men dikwerf genoodzaakt, eene tweede en derde uitgave van de nieuwspapieren te drukken. In dat geval laten sommigen dezelve bij de straat uitventen door een of twee mannen, die beurtelings op eene bazuin blazen en uitroepen: Second edition! Great and important news from the Continent! of wat het dan zij. Dit geluid hoort men dikwerf nog zeer laat in den avond. - Het aanzien van de straten is hier nog weder geheel anders dan te Amsterdam. Een mede van de verschillen is, dat winkeliers, fabrikanten enz. hunne namen en bedrijven met verbazend groote letters op de gevels hunner huizen te kennen geven. Sommige gevels

{==225==} {>>pagina-aanduiding<<}
zijn van boven tot onder bijna geheel volgeschreven. - Het is bekend, dat de Engelschen zeer ingenomen zijn met allerhande nieuwigheden. De woorden: Stick no Bills! op bijna alle plaatsen, die hiertoe anders aanleiding zouden geven, geschreven, belet dezulken, die iets aan het publiek hebben bekend te maken, hunne aankondigingen tegen kerken en andere gebouwen aan te plakken; maar is er hier of daar toevallig een huis eenigen tijd onbewoond gelaten, dan wordt hetzelve volgeplakt met allerlei soorten van bekendmakingen, die somtijds belagchelijke tegenstellingen opleveren. - Doch hoe kan ik zoo lang spreken over 't merkwaardige van de Londensche straten, zonder van iets gewag te maken, 't welk ik misschien wel het eerst van allen diende vermeld te hebben; te weten, de bij uitnemendheid fraaije en kostbare winkels zelve, waarin de schitterende vonden van het menschelijk vernuft, met al de pracht en kostbaarheid van eene onbekrompene uitvoering, op het sierlijkst zijn ten toon gespreid. Allen wedijveren hier, om in hunne onderscheidene voortbrengselen en bedrijven uit te munten. En waarlijk, de Engelschen hebben in zeer vele bedrijven van kunst en smaak den onbetwistbaren voorrang boven misschien alle andere volken; en Londen is de stapelplaats, waar al deze voortbrengselen zijn bijeengebragt. Cornhill, Cheapside en Fleetstreet zijn hier, wat de Kalverstraat te Amsterdam is. Welk een verschil nogtans! Hier in bijzonderheden te treden, zoude mij te verre doen uit weiden. De goud- en zilversmids-, als ook de glaswinkels, zijn boven alle verbeelding prachtig. Ik zag onlangs een huis, waar de loterij trekt: voor het glas stonden eenige zilveren vazen, boordevol met goudgeld; eene van deze vazen had tot opschrift, dat men, voor eene matige inlage, den prijs van £ 30,000, of de daar ten toon
gestelde 1000 guineas, konde verkrijgen. Hoe verleidelijk! - Voorts kan men wel nagaan, dat vele van deze winkeliers zeer rijk moeten zijn. Een pasteibakker, het is bekend, liet hier onlangs aan zijne erfgenamen een kapitaal na van meer dan £ 100,000. Twee lijnen van straten, ieder meer dan een uur lang, strekken zich, bijna in eene evenwijdige rigting, van het westelijke naar het oostelijke gedeelte der stad uit, en leveren, met uitzondering van eenige weinige huizen, eene aaneenschakeling van winkels van allerlei aard op.
Over den Teems zijn drie groote steenen bruggen, West-
{==226==} {>>pagina-aanduiding<<}
minster-, Black-friars- en London-Bridge genaamd. De eerste is 1223 voet lang en 44 voet breed, en heeft £ 389,500 gekost. London-Bridge is de oudste, was vóór vele jaren aan wederzijden met huizen bebouwd, doch is thans omgeven met een steenen muur, drie voet hoog, en daarop een steenen paal- en lijstwerk, in 't geheel tien voet hoog, zoo digt en ineengedrongen, dat men het hoofd er niet kan doorsteken. Of het er altijd vol is, kan men hieruit opmaken, dat men rekent, dat circa 5000 rijtuigen en 90,000 voetgangers dagelijks deze brug passéren. 's Avonds is dezelve verlicht met veertig lantaarns. De Teems is steeds met groot geweld onder deze brug vloeijende of ebbende, wordende tweemaal in de 24 uur door het tij in beweging gebragt. De rivier is bezaaid met grootere en kleinere vaartuigen. Men ziet hier in waarheid een mastbosch. De waterwerken, aan het eene einde van deze brug, voorzien een aanmerkelijk gedeelte der stad altijd van versch water. Het overige gedeelte krijgt zijn water door de werking van eene stoommachine, geplaatst bij een ander water, hetwelk men de Nieuwe Rivier noemt. De bovengenoemde waterwerken onder London-Bridge zijn zeer groote raden, die door het tij gestadig bewogen worden, en weder in beweging brengen de pompen, die het water uit de rivier in houten pijpen overbrengen. Deze pijpen zijn verspreid door het grootste gedeelte der stad, loopende onder de straten door, en brengende, door kleinere looden pijpen, het water nagenoeg in ieder huis. Deze wijze, om overal versch water te hebben, is zeer kostbaar, en wordt nog gestadig met groote kosten onderhouden, aangezien de pijpen dikwerf moeten hersteld worden. Nog dieper onder den grond loopen onder de voorname straten groote gemetselde riolen door, die
door openingen met de straten gemeenschap hebben, om alzoo de vuilnis, die in de goten, en vandaar, door de schuinsche rigting van bijna alle straten, in de riolen, wordt afgeleid, in den Teems te doen uitloopen. De verhevene ligging der stad maakt dit uitvoerlijk, en de gestadige vloed van den Teems spoelt deze vuiligheid onmerkbaar weg. Deze riolen zijn niet minder kostbaar dan de waterwerken, en brengen veel toe om de straten zoo veel doenlijk schoon en de lucht gezond te houden. Nog iets. Ook de waterwerken hebben op vele plaatsen gemeenschap met de straten door ronde holen, die, wanneer er brand ontstaat, opengemaakt worden,

{==227==} {>>pagina-aanduiding<<}
en alsdan met geweld eene genoegzame hoeveelheid water opleveren; ook worden dezelve somtijds opengezet om de vuiligheid van de straten af te spoelen, wanneer het water er circa een voet hoog uitspringt. Londen zoude, omgekeerd, een ligchaam met aderen vertoonen, gelijk Amsterdam een bosch van palen. Men is voornemens, en reeds begonnen, om, behalve de genoemden, nog drie andere bruggen over den Teems te leggen.
Des avonds heeft deze stad geen minder vreemd aanzien dan des daags. De verlichting geschiedt door een talloos tal van kleine lantaarns, aan wederzijden van de straten bijna aan ieder huis, of liever om het andere huis, boven de deur uitstekende. Deze lantaarns zijn geheel van glas, hangende in een ijzeren kring, en in zich bevattende lampen met twee kleine lichtjes, die echter hun schijnsel maar tot op een zeer kleinen afstand brengen. Deze lantaarns strekken zich ook buiten de stad tot op een aanmerkelijken afstand langs de openbare wegen uit, zoodat vreemdelingen, hier bij den avond aankomende, meenen zouden, dat er eene algemeene Illuminatie plaats had. Vele straten worden echter meer verlicht door de winkels, die in fraaiheid van vertooning bij den avond nog meer schitteren dan bij den dag. - Men heeft een nieuw licht uitgevonden, en dat begint hier meer en meer in zwang te komen; te weten, het zoogenaamde gaslicht. Op sommige plaatsen wordt te dien einde een groot vuur van steenkolen gestookt, en de damp daarvan wordt door buizen onder den grond tot in of voor de huizen gebragt en bij deszelfs uitwaseming aangestoken. Dit licht is bij uitnemendheid helder en sterk, zich tot op een verren afstand van het gewone licht onderscheidende door eene groote, heldere en steeds flikkerende vlam, die zich met fierheid op zijne pijp verheft en het beste licht van olie of kaarsvet trotseert. Ik houde mij verzekerd, dat één gaslicht meer schijnsel geeft dan tien van de hier in gebruik zijnde lantaarns. Men wil, dat het gaslicht dat van olie in kostbaarheid weinig of niet te boven gaat, maar dat het een kwaden damp van zich geeft. Evenwel wordt het hier van dag tot dag algemeener.
Hier zijn twee soorten van nachtwachts, (let wel! hier wordt de historie bijzonder belangrijk!) zoogenaamde Watchmen en Patroles. De laatsten roepen bij de straat, doch niet zoo luid als bij ons: Almost ten o' clock! Patrole! - de eersten: Past

{==228==} {>>pagina-aanduiding<<}
ten o' clock! Cloudy night! of: Moonlight! of: Starlight night! Doch de vermelding van het weder wordt door sommige Watchmen achterwege gelaten, omdat zij van meening zijn, dat de lieden des nachts op hunne bedden hierbij weinig belang hebben; en de regering schijnt zich hiermede niet te bemoeijen. Ratels worden alleen in geval van brand of onraad gebruikt. Dit bespaart zekerlijk de nachtwachts eenige moeite; maar het is ook van dat gevolg, dat zij zeer dikwerf onopgemerkt het uur van den nacht vermelden. Een ratel is, wel is waar, niet zeer melodieus, maar is bij uitnemendheid geschikt om attentie te verwekken. Zoude dit instrument ook niet met succes kunnen gebruikt worden in de gezelschappen, waar men de gewoonte heeft van allen te gelijk te spreken?- De Watchmen hebben huisjes, die in korte tusschenruimten door de stad, en ook tot op een zeer grooten afstand langs de algemeene wegen, verspreid zijn. Evenwel hoort men nog al dikwerf van aanvallen bij den weg, meest altijd vergezeld van moord, of althans met het opzet om te moorden. De reden van dit laatste is, omdat de wet in Engeland den dief en den moordenaar beide met den dood straft. Zakkerollers zijn hier ook zeer menigvuldig. Men heeft het hier in de kunst van stelen, gelijk in vele andere zaken, inderdaad ver gebragt. Een zoogenaamde Politie is hier bijna niet. De Engelschen zijn vrij! Of zij van deze vrijheid altijd een goed gebruik maken, is eene andere vraag.
Thans schiet mij nog over om te zeggen, hoe Londen er op zijn zondags uitziet. Vele dingen staan alsdan stil, doch niet alles. De menschen loopen met dezelfde drift naar de kerk, als des daags naar hunne bezigheden. Rijtuigen ziet men bij menigte bij den weg, en de straten zijn al niet minder bezig dan des daags. Daarbij hebben alle Engelsche kerken van den hoofdgodsdienst het regt om op zondag de klokken te luiden, en dit wordt niet verzuimd. Men vertelt in Holland, dat de Engelschen op het stuk van godsdienst zoo naauwgezet zijn; doch hierin geloof ik voor mij, dat zij voor de Hollanders moeten onderdoen. Na kerktijd gaan doorgaans vele menschen naar het park, zijnde een uitgestrekt groen veld, op den voorgrond eenen breeden rijweg en op den achtergrond een water met eenige boomen. Hier zijn twee vermaarde parken, Hydepark en St. Jamespark. Het eerste is het grootste. Op den rijweg ziet men des zondags

{==229==} {>>pagina-aanduiding<<}
een verbazend aantal van allerlei fraaije koetsen, in eens tegenovergestelde rigting langzaam achter elkander voortsukkelende. Hoe vermakelijk! - Niet minder vol is, bij goed weder, de wandelweg; doch de meeste menschen bezoeken, geloof ik, het park minder om te zien dan om gezien te worden. De Franschen zouden het een rendez-vous van de beau-monde noemen. In St. Jamespark mogen geene andere rijtuigen en paarden komen, dan van lieden van adel. Voetgangers zijn vrij. Hydepark, maar vooral St. Jamespark, levert voor het oog vele inderdaad verrukkelijke tooneelen op. Jammer maar, dat er altijd zoo vele menschen zijn. De algemeene wegen, die ik reeds meer dan eens genoemd heb, zijn gedeeltelijk wegen, gedeeltelijk straten: van de laatsten zijn zij echter hierdoor onderscheiden, dat zij zeer breed zijn, in het midden geene straatsteenen hebben, en hier en daar een veld en eenige boomen opleveren. Wanneer men wandelen wil, is het hier ten uiterste moeijelijk, de menschen en huizen kwijt te worden, die, als getrouwe medgezellen, den wandelaar tot op eenen zeer grooten afstand uitgeleide doen. Evenwel al gaande komt men meer en meer in de vrije natuur, en de moeite van een of twee uren geloopen te hebben wordt alsdan verzoet door de verrukkelijke tooneelen, die hier de landouw oplevert; en schoon ik hier in een ongunstig tijdstip gekomen ben om hierover te oordeelen, zoo heb toch reeds gezigten gezien, die mij inderdaad verrukten. Engeland is trouwens bekend voor een land, rijk in uitmuntende natuurtooneelen. Camberwell-grove is eene lange allee met zware boomen, tegen een berg opgaande. Het gezigt van deze allee tegen de hoogte, of van daar naar omlaag, beiden zijn verwonderlijk fraai; doch het gezigt van den berg in het dal aan de andere zijde, en daarover tegen de hooge bergen en heuvelen, is iets, dat mij, ook
zelfs in dit saizoen, een langen tijd als in verrukking opgetogen hield. De hellingen der bergen leveren eene verscheidenheid op van dorpen en buitenplaatsen, van bosschen en landerijen, van boomen en huizen, zoo fraai, als zich de verbeelding naauwelijks kan voorstellen. Dat bergachtige maakt de schilderij zoo heerlijk.

(Het vervolg binnen korter tijdsverloop.)






{==230==} {>>pagina-aanduiding<<}

De Turksche grafplaatsen.

(Uit andréossy, Voyage à l'embouchure de la mer noire.)
Als men de landstreek tusschen Chalcedon en Scutari beschouwt, ziet men groote donkergroene groepen, welke bij de helderkleurige voorwerpen, die haar omringen, bijzonder afsteken. Het zijn de toppen eener groote menigte cipressen. De gronden, waarop zij wassen, zijn twee uitgebreide Turksche begraafplaatsen, nabij Konstantinopel, aan het uiterste der zeeëngte; eene derde, zeer groote, is buiten de poort van Adrianopel gelegen.
De piramidale cipres, (Cupressus sempervirens) een hoog, altijd groen boomgewas, is de grafboom. Hij werd van ouds, en niet zonder grond, tot sieraad gekozen van de laatste woonstede der stervelingen, te Konstantinopel dooden-akker of veld der ruste genaamd. De balsemieke uitwasemingen van den cipres bevorderen de gezonde ligging der graven. Zijn donker en treurig loof is hier eigenaardig aangebragt. De ouden geloofden, dat de afgehouwene cipres niet meer uitschoot, en vonden daarin een beeld des menschelijken levens op aarde, waarvan de dood altijd het einde is. Deze boom levert een beeld van tegenstelling op ten aanzien van den plataan, welken men gewoonlijk plant bij de geboorte van een kind, en die, door lagchend loof, prachtvolle kroon en milde schaduw, zich voordeelig onderscheidt.
Het planten van een cipres op het versche graf van een geliefd kind is eene godsdienstige handeling, die met oudvaderlijke eenvoudigheid verrigt wordt. Terwijl een jonge man, of een jongeling, die eene lampetkan, welke aan de gewijde watervaten der ouden herinnert, nevens zich heeft, de jonge cipresplant in de aarde plaatst, doet een Iman toepasselijke gebeden, en de treurende vrouwen zitten om het graf. Dit algemeen gebruik verandert de begraafplaatsen der Turken in cipressenwouden; en men zou meenen, dat deze den levenden eindelijk geene ruimte meer zullen overlaten, vooral daar ieder graf van het andere, door met halve zuilen versierde grafsteenen, is afgescheiden. Van afzigtelijkheid of akeligheid is hier geen spoor te vinden. Geen karig doorwoelen van de aarde brengt de ontbondene overblijfselen weder in het licht, en niets verontrust de asch der overledenen; want, als trou-
{==231==} {>>pagina-aanduiding<<}
we bewaarders der van de voorouders geërfde zeden, hebben de Oostersche volken grooten eerbied voor de nagedachtenis hunner dooden. Op de begraafplaatsen der Turken vindt men mede de nederige grafheuvels van geheele, tijdens pestziekte, weggerukte gezinnen, die, gelijk zij voormaals, gedurende hun leven, in hutten gemeenschappelijk leefden, nu, in nog engere ruimte, bij elkander rusten, de moeder nevens den vader, en de kinderen, naar volgreeks van ouderdom, naast de moeder. Bloemen en immer groene kruiden vervrolijken deze platvormig verhevene graven. Grafsteenen van marmer, of uit nog edeler steenen gehouwene gedenkstukken, verfraaijen de rustplaatsen. Van boven en van onderen zijn twee vlakke steenen; de bovenste eindigt in den vorm van een' tulband, welke den stand des overledenen aanduidt; want bij de Muzelmans worden de verschillende standen door de tulbanden onderscheiden. De opschriften der steenen zijn eenvoudig, en altijd godsdienstig van aard (*).
Deze begraafplaatsen zijn, buiten Konstantinopel en zijne voorsteden, de éénige plekken, waar men voor de zonnehitte beschut is; en die van de Armeniërs bij Pera is daarom ook de algemeene verzamel- en wandelplaats geworden. Deze is met moerbeziënboomen beplant, in welker schaduw men rust, of zich op de steenen graven nederzet. De spelen, de uitspanningen, de luidruchtige vreugde der ledigloopende menigte steekt vreemd af bij de stilte en de rust, welke bij de graven der Turken heerschen, alwaar men slechts hier en daar

{==232==} {>>pagina-aanduiding<<}
een' Muzelman ziet, die bij eene der grafsteden zijn gebed verrigt; meer evenwel vrouwen en moeders, die, op den grafheuvel van geliefde dochters, reukwerk op wierookschalen strooijen, of bloeijende planten begieten, of hare kinderen de plaats aanwijzen, welke het gebeente eens te vroeg verloren vaders bevat. Treurigheid en smart zijn op haar gelaat uitgedrukt, en geene verstrooijing vindt hier toegang; terwijl, op de begraafplaatsen der Armeniërs, scharen van mannen, vrouwen en kinderen, die, een oogenblik te voren, bij de graven der hunnen gebeden en geweend hebben, op dezelfde plek, onder scherts en vreugde, hunne maaltijden houden.


Levensberigten van den vermaarden A. von Kotzebue; alsmede eenige wenken, tot zijn uiteinde betrekkelijk.

August von kotzebue werd geboren den 3den Maart 1761, te Weimar, waar zijn vader Legatie-raad was, en zijne moeder nog in leven is. Reeds in zijne vroegste jeugd onderscheidde hij zich door ongemeene vlugheid en gevoel, en nog geen zes jaar oud, beproefde hij zijn dichterlijk vermogen. Zijne neiging voor de tooneelkunst werd, door den toenmaals zeer bekwamen troep te Weimar, al vroeg opgewekt. In het Gymnasium werd hij door musaeus, naderhand zijn oom, door leer en voorbeeld gevormd. Nog geen zestien jaar oud, werd hij naar de Universiteit te Jena gezonden, alwaar zijn smaak voor de tooneelkunst op een liefhebberij-tooneel nieuw voedsel vond. Uit liefde voor zijne zuster, welke te Duisburg zich in het huwelijk begaf, ging hij een tijdlang op de Universiteit aldaar, tot hij in 1779 naar Jena terugkeerde, zich aan de regtsgeleerdheid toewijdende, zonder evenwel op te houden voor het tooneel te leven en velerlei te dichten. Spoedig werd hij gepromoveerd als advocaat. Thans genoot hij de volle vriendschap van den weldenkenden musaeus, en beproefde, zoo als hij reeds ten aanzien van wieland, göthe, hermes en brandes gedaan had, ook dezen na te volgen, waarvan zijn Ik, een verhaal in fragmenten, het bewijs oplevert. Te Leipzig liet hij een boekdeeltje vertellingen drukken, en ging daarop, in

{==233==} {>>pagina-aanduiding<<}
1781, naar Petersburg, op uitnoodiging van Graaf görz, Pruissisch gezant aldaar. Hij trad, als Secretaris, bij den Gouverneur-generaal bawr in bediening; en daar dezen de directie van het Duitsche tooneel was opgedragen, zoo kwam kotzebue al wederom in zijn vak. Na twee jaren stierf bawr; dan, daar hij kotzebue aan de bescherming der Keizerin had aanbevolen, werd deze als titulair-raad benoemd, en in 1783 aangesteld als bijzitter in het hooge Geregtshof te Reval. In het jaar 1785 werd hij voorzitter van het burgerlijk bestuur der provincie Esthland, en als zoodanig tot den adelstand verheven. Te Reval werd hij, door de vervaardiging van eene reeks van stukken, de lieveling van het publiek. Zijn Lijden der Ortenbergsche Familie in 1785, en zijne kleine verzamelde Schriften in 1787 uitgekomen, waren schitterende bewijzen van zijn bevallig en in verscheidenheid vruchtbaar talent van vinding; doch vooral werd zijn roem gevestigd door zijne tooneelspelen Menschenhaat en Berouw, ten jare 1789 in 't licht gekomen, en de Indianen in Engeland, welke stukken hem, door gansch Duitschland, de grootste achting verwierven, en waarvan het eerste inzonderheid op het Schouwtooneel aldaar van gewigtigen invloed is geweest. Zijne geschokte gezondheid drong hem, in 1790, tot eene reize naar Pijrmont, waar hij, door zijnen beruchten Doctor Bahrdt met het stalen voorhoofd, dien hij zelfs op den naam van knigge in 't licht gaf, een groot deel der genegenheid verloor, welke hem algemeen was te beurt gevallen. Na het afsterven zijner gade ging hij naar Parijs, en vandaar, voor eenen tijd,
naar Mentz. Daarop nam hij zijn ontslag, en ging in 1795 op het land wonen, in Esthland, acht mijlen van Narva, het kleine landgoed Friedenthal aanleggende. De Jongste Kinderen mijner Luimen, en over de twintig tooneelstukken, behooren tot dit tijdvak. Vervolgens werd hij beroepen naar Weenen, als hof-tooneeldichter, in de plaats van alxinger. Hier kwam een aanmerkelijk gedeelte zijner nieuwe tooneelspelen, twintig banden bedragende, in het licht. Daar hem vele onaangenaamheden in zijne betrekking te Weenen wedervoeren, vroeg hij, na twee jaren, zijn ontslag, en bekwam het met een jaarlijksch pensioen van duizend guldens. Nu hield hij zich weder te Weimar op, doch besloot naar Rusland terug te keeren, waar zijn zoon in de Kadettenschool te Petersburg werd opgevoed. De Rus-
{==234==} {>>pagina-aanduiding<<}
sische gezant te Berlijn, Baron krüdener, gaf hem het noodige paspoort; evenwel werd hij, in April 1800, op de grenzen van Rusland, in hechtenis genomen, en, zonder te weten waarom, naar Siberië gevoerd. Een gunstig toeval was oorzaak zijner redding; een jonge Rus, namelijk, krasnopulski genaamd, had kotzebue's kleine drama: De Lijfkoetsier van Peter den III, eene zijdelingsche lofspraak op paul den I behelzende, in 't Russisch overgezet. Het handschrift dezer overzetting werd Keizer paul voorgelegd, die zoo veel genoegen in het stuk vond, dat hij dadelijk bevel gaf, den schrijver uit zijne ballingschap terug te halen, waarna hij hem, teruggekeerd, volkomen gunstig was. Zoo schonk hij hem, onder anderen, het schoone
landgoed der kroon, Worroküll, in Lijfland, gaf hem de directie van het Duitsche tooneel, en bekleedde hem met de waardigheid van Hofraad. De Heer von kotzebue heeft zelf deze ballingschap, romanesk genoeg, beschreven, in zijn Merkwaardigste Jaar mijns Levens. Na den dood van paul den I verzocht kotzebue wederom zijn ontslag, en verkreeg het met den titel van Collegie-raad. Hij keerde vervolgens naar Weimar, en, na een kort verblijf, naar Jena. Vele oneenigheden, welke tusschen hem en göthe ontstonden, werden hem evenwel zoo verdrietig, dat hij, in 't jaar 1802, naar Berlijn trok, en daar, met merkel vereenigd, den Vrijmoedige uitgaf. Kotzebue en merkel vormden nu partij tegen göthe en deszelfs aanhangers, de beide schlegels namelijk, en toen spazier, als toenmalig redacteur der Zeitung für die elegante Welt, partij voor dezen trok, ontstond er een geweldige dagbladschrijvers-krijg. Een eerste gevolg der geschillen tusschen kotzebue en göthe was de verplaatsing der Litteratur-Zeitung naar Halle, en de onderneming eener nieuwe Litteratur-Zeitung te Jena. Met oogmerk om de geschiedenis van Pruissen te schrijven, begaf hij zich, in het jaar 1806, naar Koningsbergen, waar hem de toegang tot het archief vergund was. Zijn werk, Pruissens oude geschiedenis, (4 deelen, Riga 1809) is wel geen geschiedkundig meesterstuk, maar is merkwaardig wegens de daarin afgedrukte oorkonden. Het voor de
Pruissische monarchij zoo ongelukkige jaar 1806 verdreef hem uit Pruissen, en nam hij de vlugt naar Rusland, waar hij sedert onophoudelijk de Franschen en derzelver Keizer bestreed, met al de

{==235==} {>>pagina-aanduiding<<}
wapenen, welke eener geestige pen ter beschikking staan (*), vooral in het tijdschrift De Bij. Het Duitsche publiek was des te gretiger naar deze politieke ketterleer, omdat in Duitschland geen vrij of moedig woord langer mogt hervoortkomen. Daar alzoo, onder zulke omstandigheden, zijner politieke schriften de grootste oplettendheid moest te beurt vallen, zoo scheen juist hij, tijdens de groote verandering in de staatsgesteldheid van Europa in 1813, de man, om de voor de Franschen zoo ongunstige stemming der volken te onderhouden. Tot Staatsraad verheven, volgde hij het Russische hoofdkwartier, en gaf te Berlijn een dagblad uit, Het Russisch-Duitsche Volksblad genaamd. In 1814 begaf hij zich, als Russisch Consul-generaal in de Pruissische staten, naar Konings-bergen, alwaar hij, behalve verscheidene politieke losse stukjes, grootere en kleinere blijspelen, ook eene zeer eenzijdige Geschiedenis van het Duitsche Rijk in het licht gaf. In 1816 werd hij als Staatsraad bij het Departement van buitenlandsche zaken te Petersburg aangesteld, en in 't volgende jaar werd hem opgedragen zich naar Duitschland te begeven, om over den toestand der letterkunde en de openlijke
meening, onmiddellijk aan Keizer alexander, berigten in te zenden. Hij deed zulks te Weimar, en schreef te gelijk een Letterkundig Weekblad, in 't welk hij zich als regter opwierp over alle geschriften, welke hij noemenswaard bevond, in alle vakken, doch tevens zich zeer eenzijdig uitliet over politieke meening en tijdgeest. Men merkt op, dat Duitschland en de nieuwe tijd hem vreemd waren geworden. Intusschen vond zijne Kozakken-taktiek, in welke hij de liberale denkbeelden, inzonderheid het verlangen der volken naar grondwettige vertegenwoordiging, vrijheid der drukpers enz., in den naam van het gezond menschenverstand, als ware hij van hetzelve het orakel geweest, ondernam te bestrijden, bij zekere klasse van lezers veel bijval; doch tevens gaf hij daar-
{==236==} {>>pagina-aanduiding<<}
door aanleiding tot groote misnoegdheid bij een niet gering deel der natie.
Inzonderheid werd de studerende jeugd in Duitschland zeer tegen hem vooringenomen, welke doorgaans van de zoogenaamde liberale denkbeelden sterke voorstanders zijn. Bij gelegenheid van de bekende onstuimige voorvallen, welke te Göttingen voorleden jaar plaats hadden, besloot hij zijne aanmerkingen daarover met de volgende woorden: ‘Waarlijk! ieder vader, die een' bezorgden blik op zijne ontluikende zonen werpt, zou die Regering hartelijk danken, die het eerste voorbeeld gaf van de verbanning der studenten-willekeur van de Universiteiten; want door deze zoogenaamde akademische vrijheid gaan, inderdaad, meer goede hoofden en harten te niet, dan er door ontwikkeld worden.’ Hoe dit zij, de illiberale denkbeelden des Heeren kotzebue - en wie twijfelt, of het even aangehaalde werd almede daaronder gerangschikt? - deed de vuurzielen der naar vrijheid en daden steeds dorstende Duitsche jeugd geweldig ontvlammen; en in deze strekking van zijnen jongsten letterkundigen arbeid is, ongetwijfeld, de hoofdoorzaak van zijn geweldig en treurig uiteinde te zoeken.
Uit dit tafereel ziet men, dat kotzebue een man was van buitengewone talenten. In velerlei opzigt kan men hem misschien den Duitschen voltaire noemen: beiden toch hebben dezelfde vakken beoefend, als dichters, wijsgeeren, geschiedschrijvers en Critici; beiden hebben zich onderscheiden door vruchtbaarheid en vlugheid in arbeid; beiden hebben verwantschap in gevoel en warmte, luchtigheid, bevalligen toon en geestigheid, maar ook in losheid, soms overgaande in ligtvaardigheid, zoo wel als in mangel aan diepte en uitwerking in plan en uitvoering; beiden, eindelijk, hebben eenen buitengewonen bijval verworven: evenwel is het niet te ontkennen, dat kotzebue door voltaire verre is overtroffen in juistheid, beschaving en algemeenheid, behalve dat deze, als voorstander van liberale begrigpen, zich immer gelijk bleef. Overigens zijn het de schriften van den Heer kotzebue zelven, welke tot 's mans beoordeeling de beste handleiding geven.
Zijne vaardigheid in letterkundigen arbeid wekt verbazing: immers rekent men het aantal der voortbrengselen, waarmede zijn vernuft het Duitsche tooneel verrijkt, ja zelfs jaren lang

{==237==} {>>pagina-aanduiding<<}
alleen beheerscht heeft, zoo groote als kleine stukken, wel 500 te bedragen; weshalve hij, in dit opzigt, voor lopez de vega niet behoeft te wijken.
Hoe men ook oordeelen moge over de kunstwaarde zijner gewrochten, de roem, dat dezelve veelvuldige blijken dragen van een welig en vlug vernuft, en hij zijn onderwerp steeds volkomen meester is, kan hem niet ontzegd worden. Zijn allereerste dramatische arbeid is weinig of niet bekend; dezelve is Demetrius Iwanowitz, Czaar van Rusland, zijnde een onderwerp uit de geschiedenis van den gewaanden demetrius. Dit stuk werd in 1782, te Petersburg, in den Duitschen schouwburg, ten tooneele gevoerd, en voldeed buitengemeen. Het oordeel daarover was, toenmaals, in de Hamburger Zeitung als volgt: ‘Dit stuk is geen meesterstuk, maar in verscheidene deelen voortreffelijk uitgewerkt. Het belooft in den persoon des schrijvers, nog maar 22 jaar oud, door den tijd, voor het tooneel en de kunst, een groot man.’
Om ook iets van 's mans uiterlijk voorkomen te zeggen: hij was van middelmatige lengte en zeer welgemaakt; zijn gelaat was veelbeteekenend, zijn oog scherp en doordringend; alles droeg het kenmerk van geest, maar tevens bewustheid van diens bezit. Een veelzijdig gevormd mensch, een man zoo als er weinig voorkomen, ging in hem verloren. Over zijn hart kunnen, willen wij niet oordeelen. Des rampzaligen moordenaars inzigten, waarover de regtspraak Gode verbleven zij, mogen geweest zijn welke men wil, geestdrijverij moge zijn verhit brein beroerd hebben, zijn bedrijf is en blijft steeds hoogst afschuwelijk, doch moge ter waarschuwing dienstbaar zijn, om zich te wachten gehoor te geven aan de prediking van alzulke mystieke en politieke dweeperijen en hersenschimmige maatschappij-hervormingen, welker heilloosheid reeds dadelijk kan blijken uit de middelen, door de verkondigers dier leer ter verwezenlijking aangewend. Het rijk van waarheid, regt en deugd behoeft ter uitbreiding geene moorddolken


Iets, over de zoogenaamde antikritieken.

Dikwerf vond ik, in de onderscheidene Maandwerken, deze soort van geschriften, aldaar geplaatst door Schrijvers, wier werken, in de openlijke beoordeeling, juist geen gunstig ont-
{==238==} {>>pagina-aanduiding<<}
haal was te beurt gevallen. Doorgaans vond ik deze Antikritieken scherp genoeg gesteld, en meer geschikt om de over elkander staande partijen te verbitteren, dan wel om de punten van geschil nader tot elkander te b rengen. Telkenreize vond ik tevens gelegenheid op te merken, dat het publiek, getuige van den aangevangen' kampstrijd, deszelfs gevoelen, omtrent de regtvaardigheid der zake van aanvaller en verdediger, geenszins eenparig uitbragt; dat beiden dikwijls beurtelings, in dezelfde zaak, werden beschuldigd en vrijgesproken; en ten slotte vroeg ik zeer bedaard: ‘Wat hebben dan nu eindelijk de Heeren kampvechters gewonnen?’
Een Schrijver, van wiens werk eene loffelijke melding is gemaakt, bemoeit zich met al dien omslag niet. Hij is zeer te vreden, wanneer hij anderen over de vereerende Recensie hoort spreken. Is hij Dichter, en bij gevolg met zichzelven wat veel ingenomen, dan leest en herleest hij, in zijne eenzaamheid, wat er al goeds over hem en zijn werk is gezegd geworden. De Uitgever van het boek laat geenszins na, om, bij de aankondiging van hetzelve in de Couranten, bij wijze van aanbevelingsbrief, melding te maken van het gunstig oordeel van den Recensent, Letteroefenaar, Boekzaal, Magazijn, enz. enz. De vraag: of de Recensie zonder naam is? komt in geene de minste aanmerking. Men moet hooren, wat er gezegd wordt; wie dit doet, verandert de zaak in het geheel niet, en Schrijvers van dezen stempel zijn dan ook nimmer vervaardigers van Antikritieken.
Neen: de roede der Antikritiek is alleen dienstig voor zoodanige Autheuren, wier werken eene mingunstige beoordeeling ten deele viel, en treft, doorgaans, met meer- of mindere gestrengheid, naar mate de Recensent zijne beoordeeling heeft ingerigt. Nu eens heeft laatstgenoemde niet genoeg geprezen; dan, zich deze of gene vraag veroorloofd; hier, een of ander afgekeurd; daar, dit of dat berispt. Hoogelijk trekt de beleedigde Schrijver zich een en ander aan, en biedt een gevecht aan zijnen bestrijder, in zijne oorlogsdeclaratie stijf en sterk bewerende, dat de beoordeelaar de plank heeft misgeschoten; dat daarenboven de Recensie nameloos is, en de steller van dezelve een duisterling, die uit het donker zijne vergiftigde pijlen schiet. Doorgaans ontvangt de Recensent de uitdaging, om openlijk uit zijnen ellendigen schuilhoek voor den dag te komen, enz. enz. En dit geschiedt wel eens met

{==239==} {>>pagina-aanduiding<<}
zulk eene vurige drift, dat iemand, die niet beter weet, werkelijk in het vermoeden zoude kunnen geraken, dat hieruit een duël, op leven en dood, onvermijdelijk te wachten staat.
Het gedrag van een beleedigd Schrijver is alzoo geheel anders dan dat van een' geprezen' Autheur. Hoe, mijn verongelijkte vriend! hoe, indien eens de beoordeeling gunstig geweest ware; zoudt ge u dan zoo grootelijks geërgerd hebben over de loftuitingen van eene evenzeer namelooze Recensie? Immers neen. Dan nu bid ik u, mij het onderscheid aan te wijzen tusschen een' onbekenden lofredenaar en een' berisper, die zich niet met name noemt. Beiden staan, immers, wat het verzwijgen van den naam betreft, op gelijken grond; en uwe misnoegdheid schijnt mij toe uit iets anders voort te komen.
Laten wij zonder omwegen de zaak beschouwen. - Eerzucht is iets zeer prijsselijks; zij paart, bij het gevoel onzer eigene waarde, de trapswijze ontwikkeling onzer vermogens, en schenkt aan de krachten van onzen geest de edelste rigting. Zonder dezelve komt voorzeker nooit iets groots tot stand. Maar, maar! dikwerf weet zich de hoogmoed achter het gewaad der eerzucht te verbergen, en sluipt alzoo, onopgemerkt, de harten der menschen in. Dan, nu is de hoogmoed eene zoo leelijke ondeugd, dat hij zich nimmer als zoodanig, dat is in zijne eigene gedaante, vertoont; altoos verschijnt hij daarom in de kleedij der eerzucht, en de oppervlakkige beschouwer ziet met smart de beleediging, der gewaande eere aangedaan. De man van eer kan er toe komen, om te bekennen: ik heb mis gehad; ik heb gedwaald. Voor den hoogmoedigen is deze bekentenis onmogelijk. Hij is, of waant zich, verongelijkt; en hoe zal hij de grieve, hem aangedaan, het publiek aankondigen? Zal hij zeggen: mijn hoogmoed is beleedigd? neen: deze bekentenis zoude hij zich schamen. Het punt des geschils moet dus over geheel iets anders loopen, en de uitroep is gereed en bij de hand: de beoordeelaar is een namelooze aanrander, een duisterling enz.!
Ik beken, elke beoordeelaar is mensch en kan dwalen; hij kan, ook ondanks alle behoedzaamheid, door een' verkeerden bril zien; maar wordt hij daarom een zoo verachtelijk wezen, als ons de meeste Antikritieken willen doen gelooven? Ik ben niet van dit gevoelen. De groote zwarigheid, aan den kant der Schrijvers van ongunstig gerecenseerde werken, is eigenlijk daarin gelegen, dat men zoo ongaarne het ongunstig oordeel van anderen, over ons werk, onderschrijft. Hiertoe toch behoort eene mate van zelfverloochening, welke men meer in de boeken over de zedekunde, dan in de gedragingen der menschen zal aantreffen. Intusschen behoorde toch elk overtuigd te zijn, dat de onvolmaaktheid haar onbedriegelijk merkteeken gezet heeft op elk menschelijk gewrocht.... (‘Dus ook op het Recensiewerk!’ - Gewis, mijn vriend!

{==240==} {>>pagina-aanduiding<<}
maar evenzeer op het uwe,) - en dat hij alleen waarlijk groot mag heeten, die nederig en openlijk bekent, dat het ideaal van volkomenheid, ondanks zijn ijverig streven naar meerdere volmaking, wel altoos, op deze wereld, onbereikbaar blijven zal.
Indien men zich, over het algemeen, van deze waarheid meer doordrongen gevoelde, gewis de Antikritieken werden schaarscher en het bloed minder verhit. - ‘Regt zoo! regt zoo, gij koele Zedemeester! maar, als ik nu eens onverdiend - geheel onverdiend - worde ten toon gesteld, moet ik dan maar stil zijn, en den nameloozen aanrander doen juichen in zijne zegepraal?’ - Ongetwijfeld moet gij stil zijn; maar dat uwe partij zoude zegepralen, valt zwaar te bewijzen: integendeel heeft het publiek - het onzijdige publiek in dit geval uwe eer gehandhaafd; dit behoort u genoeg te zijn. Nooit kunt gij, door eigene verwering, eene hoogere zegepraal verwerven. Maar, mij dunkt, gij wilt dit niet; gij wilt tegenschrijven..... In 's hemels naam! Blijf evenwel dan ook altoos gelijkelijk handelen, en verzet u, ook als Dichter, even fier, bij elke gelegenheid, dat men aan uwen arbeid den wierook der laagste vleijerije toebrengt. Toon dan den nameloozen lofredenaar, dat gij zijne walgelijke hulde, als man van eer, verwerpen moet, ja zelfs den schijn niet wilt aannemen, alsof u dezelve welgevallig ware.
In allen gevalle is zwijgen het beste: want, waar gij openlijk met eene Antikritiek optreedt, begint deze en gene te vermoeden, dat er bij u eene groote behoefte bestaat naar onbepaalden lof; ja, sommigen meenen zelfs, achter het beeld der beleedigde eerzucht, den gekwetsten hoogmoed te ontdekken.
De waarlijk verstandige man zal altoos over de kleingeestige kibbelarijen der Heeren Anticritici blijven lagchen. Schrijvers en Recensenten, het zij dan met of zonder naam, missen toch beiden de gave der onfeilbaarheid. Dan, men wil nogtans groot zijn, of, voor 't minst, groot schijnen. Wanneer nu ééne stem uitroept: knielt! knielt! zoo rekent men zich boven alle weêrspraak verheven. Komt er eenige de minste tegenwerking, dan worden die anders schijnbaar groote mannen, door den enkelen pennetrek van eenen feilbaren beoordeelaar, buiten postuur gebragt, en vertoonen zich ellendig klein en nietig. Dit behoorde zoo niet te zijn.
Maar welligt roept mij iemand toe: ‘Medicijnmeester, genees u zelven!’ Ik antwoorde: vooreerst, dat ik nimmer het werk van eenen anderen openlijk beoordeeld heb, te wél overtuigd, dat ik in het beoordeelen zelfs van mijn eigen werk de noodige bevoegdheid misse; - ten andere verklaar ik, op hetgeen ik, nu en dan, in het licht gaf, goedkeuring en aanmerkingen te hebben ontvangen; de goedkeuring heb ik erkentelijk aangenomen, de aanmerkingen heb ik mij ten nutte gemaakt, en nimmer kwam het in mij op, eenige Antikritiek te schrijven: want dit gaat vast, dat elk, die deze bloedverhittende taak begint, ten slotte toch met zwijgen moet eindigen.



{==241==} {>>pagina-aanduiding<<}

Gedachten eens Franschen aartsbisschops over den koophandel.

Aan den Redacteur der Vaderlandsche Letteroefeningen.

Mijn Heer!

Met een warm gevoel van dankbaarheid voor den mij onbekenden Recensent, las ik in No. 4 van uw Tijdschrift voor dit jaar de voortreffelijke, echt vaderlandsche beoordeeling der Brieven over den Koophandel. Dit is mannentaal, een' vrijgeboren' Nederlander waardig! Hoe zeer de onmogelijkheid gevoelende, om iets beters over dit onderwerp te zeggen, dan de gemelde Brieven gezegd hebben, wilde ik echter ook gaarne het mijne bijdragen, om, zoo mogelijk, ter plaatse waar zulks behoort, eenig gevoel te wekken van het vernielende des aangenomen' stelsels. Het zijn dus niet mijne woorden, die ik u wilde doen opmerken; zelfs niet die van eenig Hollandsch koopman, dien men als partij zou kunnen aanmerken; zelfs niet die van een' Hollander, maar van een' Franschman, een' Franschen Aartsbisschop, die in de nabijheid van het landbouwende en sabricerende België leefde, maar wiens uitstekend oordeel hem dezelfde denkbeelden, bijna dezelfde taal ingaf, die onze groote van hogendorp zoo menigmaal in 's Lands groote Vergadering doet hooren. Deze man was - fenelon. Aldus laat hij den Vriend van zijnen telemachus, den Tyriër narbal, spreken, (Télémaque, L. III.) tot antwoord op de vraag van den Zoon van ulysses, hoe men eenmaal op Ithaca een' gelijken handel, als op Tyrus, zou kunnen vestigen.
‘Doe, gelijk men hier doet: ontvang alle vreemdelingen wél en gereedelijk; doe hun in uwe havens veiligheid, gemak en volkomene vrijheid genieten. Laat u nooit door hebzucht, noch door trotschheid wegslepen. Het ware middel, om veel te winnen, is, nooit te veel te willen winnen, en, waar het pas geeft, ook te kunnen verliezen. Doe u door alle vreemdelingen beminnen; verdraag zelfs iets van hen; wees bezorgd hunne ijverzucht niet door uwen hoogmoed op te wekken. Wees standvastig in uwe regelen van koophandel; laten die eenvoudig en gemakkelijk wezen; gewen uw Volk, die onschendbaar te volgen; straf gestrengelijk het bedrog, en zelfs de nalatigheid of de weelde der kooplieden, die den handel bederven, omdat zij de handelaars in den grond boren. Vooral moet gij nooit ondernemen, den handel te belemmeren, om dien naar uwe inzigten te leiden. Het is veel gepaster, dat de Vorst zich daarmede niet bemoeije, en al het voordeel aan zijne Onderdanen late, die denzelven drijven; anders zal hij hen ontmoedigen. Hij zal daaruit voordeel genoeg trekken, door de groote rijkdommen, die in zijne Staten

{==242==} {>>pagina-aanduiding<<}
zullen binnenstroomen. De handel is gelijk zekere bronnen: wilt gij haren loop afleiden, zoo droogt gij haar op. Slechts voordeel en gemak zullen de vreemdelingen tot u lokken. Wanneer gij hun den handel moeijelijker en minder voordeelig maakt, zoo gaan zij allengskens heen, en komen niet weder, omdat andere Volken, gebruik makende van uwe onvoorzigtigheid, hen tot zich lokken, en hen gewennen u te ontberen. Men moet zelfs bekennen, dat de luister van Tyrus sedert eenigen tijd zeer getaand is. o! Hadt gij het vóór de Regering van pygmalion gezien, mijn dierbare telemachus, dan zoudt gij u wel anders verwonderd hebben. Gij vindt hier nu niets meer, dan het treurig overschot eener ten ondergang hellende grootheid. O, ongelukkig Tyrus! in welke handen zijt gij gevallen! Weleer bragt u de zee de schatting van alle Volken der Aarde. - - -’

Groote, wijze fenelon! - o, Mogt uw geest op de mannen rusten, die in dit beslissend oogenblik Neêrlands lot in handen hebben!






Zestal oorspronkelijke dichtstukjes.


Door J.W. IJntema (*).


	I.


De bloemmarkt.
't Is lente, en keur van kleur en geur 
Streelt blik en reuk en hart te gader; 
De bloemmarkt prijkt in volle fleur, 
En wenkt en lokt en trekt mij nader. 
Maar hoe! wat hatelijk contrast! 
Een vuile Jood staat voor mijn' drempel. 
Werd dan aan hem, op Flora's last, 
De wacht vertrouwd bij haren tempel? 
 
Ja! Franschen, schoon van u vervreemd, 
'k Breng hier uw' smaak mijne offeranden, 
Dat gij den pronk van Flora's beemd 
Der lieve schoonen stelt in handen. 
De bloem toch, die een maagd ons biedt, 
Heeft voor den man een' schooner' luister: 
De zon heeft de eigen glansen niet, 
Als ze ons bestraalt door nev'lig duister. 

{==243==} {>>pagina-aanduiding<<}

o Lieve handel, eind'loos rijk 
In beeldspraak van het menschlijk leven! 
Ach, waarom naamt gij toch de wijk 
Bij 't uitschot van oud-Isrels neven? 
Hoe zinrijk zijt gij niet voor hem, 
Begaafd met een gevoelig harte! 
Men luist're slechts naar uwe stem, 
De bron van lust en zoete smarte. 
 
Zoo vol van glans, zoo kort van duur, 
Zijn bloemen 't beeld van aardsche grootheid; 
En de enk'len, giftig van natuur, 
Dat van verleidelijke snoodheid. 
Gij, trotschaards, spiegelt u aan de een; 
Gij, lieve maagd, hoed u voor de ander: 
Ach, mogt vergif in bloem en zeên 
In schaarschheid één zijn met elkander! 
 
Kom, dat mijn hand een' ruiker gaar'! 
Ik heb voor elk, dien ik bejegen, 
Een zinnebeeldig bloempje klaar; 
Dat bloempje spelt hem druk of zegen; 
Maar elk verkeert het tot geluk, 
Die 't boek der schepping kan waarderen, 
En uit den schat van Flora's pluk 
Slechts levenswijsheid weet te leeren. 
 
Dit roosje, dat zijn glansen spreidt, 
Is voor de schoonste van de schoonen, 
En die 't verwerpt uit zedigheid, 
Wilde ik met dit viooltje loonen. 
Den pronkers bied ik een narcis; 
En, schonk men elk' dier fraaije heeren 
Een takje van die plant, gewis 
De bloemmarkt zou er door floreren! 
 
Het bruidje past een mirteband, 
En duizendschoonen haar gespelen; 
Den dichter, die zijn snaar haar spant, 
Zou 'k met een zonnebloem bedeelen. 
Den trotschaard sier' dees hanekam; 
Den pogcher voegt de klaproos weder; 
En 'k vlijde, zoo een zotskap kwam, 
Dees klokjes om zijn' schedel neder. 

{==244==} {>>pagina-aanduiding<<}

'k Heb wintergroen voor de oude maagd, 
Die vijftig telt en dertig rekent; 
En distels voor den vrek, die vraagt, 
Wiens hart steeds onder 't vriespunt teekent. 
Hij, die in kwade luimen doet, 
Of in sentimentele grillen, 
Jaloerschheid, nijd of wrevel voedt, 
Aan hem zou ik wat nieskruid spillen. 
 
De bonte tulp, ontbloot van geur, 
Eéns zinneprent van handelzotheid, 
Blijft in mijn oog steeds de echte kleur 
Van wind en waan en drieste botheid. 
Wanneer ik hun een tulpje bied, 
Die 't beeld diens handels ons hergeven, 
'k Misdoe hierin voorzeker niet, 
Daar zij van enkel wind slechts leven. 
 
Den krijgsman, wien de moed ontbreekt, 
Zou ik met leeuwentand gedenken; 
Den held, die de onderdrukking wreekt, 
Mild met laurier en palm beschenken; 
Het kruis-en-munt den armen man, 
Als zinnebeeld van hoop en lijden: 
Die schuld'loos lijdt, veel lijden kan, 
Mag hem de zoete hoop verblijden. 
 
Hem, die, in geestelijk gewaad, 
Waar zacht- en ned'righeid betamen, 
De ziel vol trots en wrevel staat, 
Zal deze passiebloem beschamen. 
Voor echtelingen, slecht gepaard, 
Wie huiskrakeelen 't harte knagen, 
Heb ik patientiekruid bewaard: 
Geduld verligt de zwaarste plagen. 
 
Het kruidje-roer-mij-niet, gewis, 
Zal menig' kregelkop wel passen; 
En met de lelie, rein en frisch, 
Wil ik de blanke trouw verrassen. 
Gij, echtgenooten in 't verschiet, 
Voor u, en voor uw zielsbeminden, 
Bewaar ik een vergeet-mij-niet, 
En de immortelle voor mijn vrinden. 








{==245==} {>>pagina-aanduiding<<}

Mengelwerk.

Geschiedkundig onderzoek, nopens het onderscheid tusschen pausgezinden en roomschkatholijken.

Aan den Redacteur der Vaderlandsche Letteroefeningen.

Mijn Heer!
Meermalen las ik in uw geacht Maandwerk, dat er zorgvuldig onderscheid gemaakt werd tusschen Pausgezinden (dit toch luidt min schamper dan Papisten) en Roomschkatholijken. Daar deze onderscheiding zeer gegrond is, zoo was mij dezelve hoogst aangenaam. Dan, daar velen uwer Lezeren soms niet geheelenal met de reden dezer onderscheiding zullen bekend zijn, zoo meende ik wél te doen, dezelve hier uiteen te zetten, in vertrouwen dat gij aan dit Onderzoek wel eene plaats in uw Mengelwerk zult willen inruimen.

Uw bestendige Lezer,

J.P.

Roomschkatholijk Pastoor.
Allen, die geloofsbelijdenis doen der Roomschkatholijke leer, houden den Bisschop van Rome, als opvolger van den Apostel petrus, voor het hoofd der kerk, voor het middelpunt der eenheid, wien de zorg voor Gods kerk is aanbevolen, en over welke hij het toezigt heeft.
Veelal ziet men, dat iemand, in groote eer en hooge waardigheid geplaatst, door vleijers en belangzuchtigen dermate verheven wordt, dat hem op alle mogelijke wijze voorregten worden toegeschreven, verre boven zijn ambt verheven, en die alleen dienen om hetzelve te

{==246==} {>>pagina-aanduiding<<}
misbruiken. Hoe weinigen, die daaronder nederig kunnen blijven! Hoe weinigen, die hunne regten binnen de hun gestelde palen besloten willen houden! Hoe gaarne wil de eigenliefde gestreeld worden, de heerschzucht zich vertoonen! Over zijnen evenmensch te kunnen gebieden, heerschen, schijnt den zwakken en afhankelijken sterveling eene geliefkoosde bezigheid.
En, ach! vertoonden deze driften zich ook niet in Gods heiligdom? Zoo lang de heilige lessen des Godsdiensts geëerbiedigd werden; zoo lang de stem des Opperherders jezus christus gehoord werd: ‘Mijn Rijk is van deze wereld niet. Heersch niet over de kudde. Zoo wie onder u de meeste is, die worde gelijk de minste, en die de overste is gelijk een dienaar;’ zoo lang men den nederigen en der Apostelen voeten wasschenden jezus tot voorbeeld nam; zoo lang de Opperherders der kerk, met eenen petrus, ootmoedig de berispingen en vermaningen ter onderrigting en verbetering wilden aanhooren; zoo lang men der heilzame kerkregelen, in de bloeijende eeuwen van Gods kerk daargesteld, gehoor gaf, - zoo lang waren heerschzucht en aanmatigingen onbekend. Gebeden, smeekingen, tranen, eene verstaanbare en overtuigende taal waren de wapenen, waarmede de Opperherders voor Gods kerk streden. Geene praal, aardsche grootheid of luister, maar nederigheid, deugd en heiligheid maakten Gods dienaren eerbiedwaardig. Hij, die in de hoogste waardigheid geplaatst was, wist, dat hij des te meer den nederigen jezus moest volgen, die, wel verre van een Hof, niet had, waarop hij zijn hoofd mogt nederleggen. Het was geen ijdele, ziellooze titel, wanneer het Opperhoofd zich Dienaar der Dienaren Gods noemde.
Gulde dagen! waart gij het deel der volgende eeuwen geweest, jezus kerk ware niet verdeeld geworden; Engeland, half Duitschland en vele Noordsche volken hadden zich niet afgescheiden. Maar neen, treurige dagen volgen deze schoone op. Aardsche groot-
{==247==} {>>pagina-aanduiding<<}
heid en luister komen Gods heiligdom ontsieren, verblinden jezus Stedehouders. Voor een' ieder, die in de Kerkelijke Geschiedenis geen vreemdeling is, behoeft het geen breedvoerig betoog, dat de eeuwen van uiterlijke praal en grootheid in geenen deele de gelukkige eeuwen voor Gods kerk waren; ja, dat, na de verheffing hiervan, de daling van reinheid en deugd zich vertoonde.
Een Fransch Koning geeft het Patrimonium Petri tot eene gift. Grootmoedig schenkt die Koning iets, dat hem nooit had toebehoord, daar, zoo als bekend is, het stedehouderschap afhankelijk was van de Oostersche Grieksche Keizers. Karel de groote doet nog meer, stelt den Paus eigenlijk eerst regt tot Regent aan.
In de achtste eeuw komen de valsche Decretalen van isidorus mercator te voorschijn, die des te gevaarlijker waren, daar men ze, terwijl zij de kerkelijke tucht omverre wierpen en de kerkregelen ontzenuwden, echter als regels der eerste oudheid deed voorkomen. Onkunde en onbedrevenheid doen deze nieuwe stelregels achthonderd jaren lang voor echte en aloude regelen doorgaan.
In de elfde eeuw zien wij eenen gregorius VII, in de twaalfde eenen innocentius III, uit wier zetels de banbliksems zich over het aardrijk verspreiden. Van alle kanten regent het censuren. Nu gebiedt het Vaticaan den donder van het Kapitool. Wee den Vorst, die voor Rome niet wil bukken! Zich als alleenheerschers beschouwende, doen zij de Vorsten voor hen knielen, ontslaan de volken van den eed van getrouwheid. Het zwaard, hun door de Vorsten in de hand gegeven, vereenigen zij met het geestelijk zwaard, om te zegevieren.
Sedert de invoering der valsche Decretalen, winnen de onregtmatige pretensiën der Paussen meer en meer veld; aanmatigingen, in de domme middeleeuwen uit onkunde van geestelijke en leek, van Vorst en onderdaan geboren, aangekweekt en volwassen. Eenmaal in-
{==248==} {>>pagina-aanduiding<<}
gevoerd, werden zij meer en meer uitgebreid. Die het geestelijk regt had, zoo redeneerde men, had ook, a fortiori, het tijdelijke. Vorsten te onttroonen, hunne rijken weg te schenken, de volken van den eed van getrouwheid te ontslaan, was in de magt van den Paus. De uitspraak van den Paus was godspraak.
In de zestiende eeuw kwam de woelzieke priesterorde der Jezuiten te voorschijn. Hunne verderfelijke en hemeltergende zedeleer, verraderlijke kunstgrepen, Farizésche listigheden, koophandel, bewezene aanslagen op het leven van Vorsten, van eenen hendrik III en IV, Koningen van Frankrijk, van eene elizabeth, Koningin van Engeland, en de aanslag van den 3 van Herfstmaand 1758 op het leven des Konings van Portugal, hebben hen voor altoos in de geschiedenis met eene zwarte kool gebrandmerkt. Wijsselijk werd door den grooten ganganelli, clemens XIV, deze woelzieke orde vernietigd; maar een pius VII kan het, in onze dagen, van zich verkrijgen, deze orde te herstellen! o Pauselijke onfeilbaarheid! - Ongemeen werden de Jezuiten van de Paussen, vooral van hen, die hunne kweekelingen waren, begunstigd. Geen wonder! op hunne beurt deden zij den Paussen de grootste diensten. Bijna over de geheele wereld verspreid, biechtvaders veler Koningen, opleiders en bestuurders der jeugd, deden zij alom hunnen grooten invloed gelden, om de Ultramontaansche gevoelens en Pauselijke aanmatigingen te verbreiden. Meer dan 18000 Jezuiten (want zoo vele telde men op het laatst der zeventiende eeuw) bragten deze nieuwe stelregels naar alle Koningrijken van Europa, naar Azië, van de Middellandsche zee tot aan de uiteinden van China, naar Noord- en Zuid-Amerika, ja naar Afrika; want tot in Ethiopië toe drongen zij door.
Geen onderscheid nu meer tusschen den Stoel van petrus en het Hof van Rome, tusschen de Kerk en den Paus. De Paus was onfeilbaar. Vrij doeme hij de lezing van Gods woord! Vrij beneme hij de regten der

{==249==} {>>pagina-aanduiding<<}
Kerken en Bisdommen! Hij doeme de geheiligdste waarheden! Ja, al doemde hij het heilige Evangelie, zijne uitspraak is godspraak. Geen onderzoek; blinde aanneming. Wee hem, die, als redelijk schepsel, Pauselijke uitspraken en Bullen aan Schriftuur, oudheid en kerkregelen durft toetsen! Wee hem, die zich als lastdier niet wil laten drijven! Wee hem, die der Jezuiten leer durfde aanranden! Oogenblikkelijk werd het wapenhuis van het Vaticaan geopend. Banbliksems stonden gereed hem te verpletteren; het anathema werd zijn deel. Een groote ganganelli durfde zich als een andere david wapenen, om dit reuzengevaarte neder te vellen. Hij vernietigde deze orde.
Merkwaardig waren zijne woorden, na de onderteekening van het belangrijk brevet van afschaffing der Jezuiten-orde: ‘De stap is geschied,’ zoo sprak hij. ‘Hij rouwt mij niet. Want ik heb dien lang overdacht, en hem enkel uit pligtbesef voor het welzijn der kerk gedaan; en wel met zoo vaste overtuiging, dat ik denzelven, ware hij niet geschied, zou doen, al wist ik, dat de ondergang der Jezuiten ook de mijne zijn zou.’ Trouwens, was der Jezuiten orde vernietigd, hunne zedeleer en stellingen bleven leven. Te diep waren zij ingekankerd. Als katholijke stelregels werden zij geëerbiedigd. Hij, die zich daar tegenstelde, werd met eene pennestreek uit het Katholicismus verbannen, voor ketter en scheurmaker verklaard.
Dan, altoos zijn er in jezus kerk Roomschkatholijken geweest en zullen er zijn, die, zij mogen al niet tegen den stroom kunnen oproeijen, deze voor kerk en staat zoo heillooze stellingen betreuren, en er zich tegen verzetten. Zij, die deze en andere daaruit volgende leeringen begunstigen, zijn de Pausgezinde Roomschen. Zij, die, met verachting dezer nieuwere stellingen, de aloude eerbiedigen, zijn de Roomschkatholijken. En, daar de gevoelens der Roomschkatholijken omtrent den Paus dezelfde zijn, als die bevat zijn in de 4 Artikelen der Gallicaansche kerk, en men thans,

{==250==} {>>pagina-aanduiding<<}
bij de manmoedige weigering van het Concordaat van den Paus met Frankrijk, zich dikwijls op die 4 Artikelen hoort beroepen, zoo willen wij dezelve hier laten volgen:

‘Vergadering der Fransche Geestelijkheid, gehouden te Parijs, 19 Maart 1682.

Wij Aartsbisschoppen en Bisschoppen, uitmakende de Gallicaansche kerk, met de andere afgevaardigde Geestelijken, vergaderd te Parijs op bevel des Konings, hebben, na rijp overleg, noodig geoordeeld, de volgende verklaringen en reglementen te maken:
Artikel 1. Dat de H. petrus en zijne opvolgers, jezus stedehouders, en de gansche kerk zelve, alleen van God magt gekregen hebben over de geestelijke zaken, en niet over de tijdelijke en burgerlijke zaken, vermits jezus zelf ons leert, dat zijn rijk van deze wereld niet is, en op eene andere plaats, dat men den Keizer moet geven dat des Keizers is, en Gode dat God toekomt; dat men zich aan deze les van paulus moet houden: Een iegelijk zij der overheden onderdanig; want daar is geene magt, of zij komt van God, enz. Ingevolge hiervan besluiten wij, dat de Koningen op geenerlei wijze, volgens de schikking van God, aan eenige geestelijke magt onderworpen zijn in de zaken, die op het tijdelijke betrekking hebben; dat zij op geenerlei wijze door het gezag van de sleutels der kerk kunnen afgezet worden; dat hunne onderdanen niet kunnen ontslagen worden van de verschuldigde onderwerping en gehoorzaamheid, noch van den eed van getrouwheid; dat deze leer noodzakelijk voor de openbare rust en niet min voordeelig voor kerk als staat moet gehouden worden, en als overeenkomstig met Gods woord, overlevering der kerkvaderen, en de voorbeelden der Heiligen.
Artikel 2. Wij besluiten, dat de volheid van magt,

{==251==} {>>pagina-aanduiding<<}
welke de H. Apostolische stoel, de opvolgers van petrus, jezus stedehouders, over de geestelijke zaken hebben, zoodanig en van dien aard is, dat de besluiten, bevat in de vierde en vijfde zitting van het algemeene Concilie van Constans (*), door den H. Apostolischen stoel goedgekeurd, en door de Gallicaansche kerk ten allen tijde godsdienstiglijk onderhouden, hunne volle kracht behouden, en dat de Fransche kerk het gevoelen niet goedkeurt der genen, die inbreuk op die besluiten willen maken, zeggende, dat derzelver gezag niet vastgesteld is, dat zij niet goedgekeurd zijn, of dat die schikking alleen ten tijde van scheuring te pas komt.
Artikel 3. Dat men dus het gebruik der Apostolische magt moet regelen naar de Canons, door Gods geest opgesteld, en door den algemeenen eerbied der gansche wereld geheiligd; dat de regels, zeden en constitutiën, in het Koningrijk en de Fransche kerk aangenomen, hunne kracht moeten hebben, en dat de gebruiken onzer vaderen onberoerlijk moeten blijven; dat zelfs de grootheid des Apostolischen stoels er belang in heeft, dat de wetten en gebruiken, met toestemming van dien stoel en van de kerk vastgesteld, onveranderlijk blijven.
Artikel 4. Dat, alhoewel de Paus het voornaamste deel heeft in de geloofsstukken, en dat zijne besluiten de gansche kerk en eenen ieder in het bijzonder

{==252==} {>>pagina-aanduiding<<}
raken, evenwel zijne uitspraak niet onverbeterlijk is, indien de toestemming der kerk er niet bijkome.
Dit zijn de grondregelen, die wij van onze vaderen ontvangen hebben, en die wij besloten hebben, aan alle de Gallicaansche kerken en aan de Bisschoppen, die dezelve door het gezag des Heiligen Geestes besturen, te zenden, opdat wij allen hetzelfde zeggen, in dezelfde gevoelens zijn, en dezelfde leer houden.’
Zetten wij nu het kenmerkend onderscheid tusschen Pausgezinde Roomschen en Roomschkatholijken in eenige bijzonderheden wat meer uiteen:
1o. De Pausgezinde houdt den Paus onfeilbaar, geheel onafhankelijk, boven algemeene Conciliën verheven, in wiens persoon de gansche kerk bestaat, die, boven alle kerkregelen en wetten verheven, in Gods kerk eene despotieke magt heeft, en naar welgevallen kan handelen.
De Roomschkatholijk erkent den Paus voor het Opperhoofd der kerk, wien men eerbied, liefde en onderdanigheid moet bewijzen, maar beschouwt hem als een feilbaar mensch, die, naarmate hij meer van vleijers en hovelingen is omringd, des te meer in de gelegenheid is om te dwalen. De veelvuldige bewijzen, die de Kerkelijke Geschiedenis daarvan oplevert, ontkent hij niet, maar betreurt dezelve. Hij is overtuigd, dat de Paus der kerke moet onderworpen zijn; dat hij, die het Hoofd en eerste in Gods kerk is, ook de eerste en het voorbeeld moet zijn, om de heilzame kerkregelen te gehoorzamen; dat, wanneer hij iets leert of doet, dat hiermede strijdig is, Gods kerk hem voor hare vierschaar kan dagen, vonnissen, afzetten, indien zij hem aan zoodanige gebreken schuldig vindt, die deze straf verdienen. De Katholijk erkent, ja, eene onfeilbare magt en gezag, niet in den Paus, maar in de kerk. Zorgvuldig maakt hij onderscheid tusschen de kerk en den Paus, tusschen den stoel van petrus en den genen, die denzelven bekleedt.

{==253==} {>>pagina-aanduiding<<}

2o. De Pausgezinde meent, dat de Paus Vorsten kan onttroonen, afzetten, de volken van de schuldige gehoorzaamheid en van den eed van getrouwheid kan ontslaan.
De Roomschkatholijk leert, dat geestelijke en tijdelijke magt van elkander onderscheiden zijn, dat zij beide door den Almagtigen zijn ingesteld, en dat de heilige katholijke Godsdienst, wel verre van te strekken om den staat te benadeelen, of onrust en tweedragt te zaaijen, dient om den staat te ondersteunen, de Vorsten te eerbiedigen, de volken tot liefde, eerbied, trouw en gehoorzaamheid aan te manen. Den opstandeling en weerspannigen aan een wettig gezag erkent hij voor geen waar Katholijk, alhoewel bijgeloof, onwetendheid en fanatismus hen soms in helden herschapen heeft. Allen opstand tegen een wettig gezag beschouwt hij als eenen heiligschendigen aanslag tegen de orde van God.
3o. De Roomsche Pausgezinde is huiverig, zoo een Protestantsch Vorst hem beveelt voor hem te bidden, of God voor zegeningen, aan het vorstelijk Huis verleend, te danken. Ja, zonder vooraf het Pauselijk placet bekomen te hebben, durft hij daaraan niet voldoen.
De Roomschkatholijk verheugt zich over elke gelegenheid, waarin hij zijnen Vorst blijken zijner liefde, eerbied, trouw en gehoorzaamheid kan geven. Hij vraagt in zoodanige gevallen geen Pauselijk fiat. Ja, al konde een Paus van zich verkrijgen, het gebed voor een' Protestantsch' Vorst te verbieden, hij zoude hooren, wat de eeuwige waarheid hem beveelt, en, al ware de Vorst een nero, hij zoude, op paulus bevel, gebeden en smeekingen voor hem opzenden, wetende dat de gene, die zich tegen de Magt stelt, de schikking Gods wederstaat, en dat, die dezelve wederstaan, over zich de verdoemenis trekken.
4o. De Pausgezinde gelooft, dat al het gezag, door den Heere jezus aan zijne kerk verleend, in den Paus bestaat; dat andere Bisschoppen en mindere herders

{==254==} {>>pagina-aanduiding<<}
geene zending, magt of gezag hebben, dan voor zoo veel zij die van den Paus ontvangen; dat hij, naar willekeur, Bisdommen kan oprigten en vernietigen, in alle Bisdommen schikkingen, wetten en bevelen maken, zoo als hem goeddunkt; dat de andere kerkherders als zijne zaakgelastigden zijn, die hij, naar willekeur, beveelt, gebiedt, zendt, terugroept.
De Roomschkatholijk houdt den Paus voor opziener der kerk; maar gelooft, dat ieder Bisschop en Priester onmiddellijk hun gezag en hunne waardigheid van God hebben, even gelijk de andere Apostelen niet door petrus, maar door jezus christus tot bestuurders der kerk zijn aangesteld. Hij gelooft, dat de Paus wel tot opbouwing, maar niet tot verdelging is aangesteld; dat hij niets vermag tegen de waarheid, maar wel voor de waarheid Hij gelooft dus, dat de Paus de regten van andere kerken moet eerbiedigen, wel verre van inbreuk op die regten te maken. Hij houdt zich overtuigd, dat geen Bisschop van Rome iets te beschikken of te besturen heeft in andere Bisdommen, zoo lang de eigen Bisschop, getrouw aan leer, waarheid en deugd, zijne pligten vervult, daar aan den eigen' Bisschop de zorg en waakzaamheid over zijne kerk is aanbevolen. Hij gelooft, dat de Paus geene confirmatie aan eenen Bisschop mag weigeren, zoo er geene wettige redenen zijn, en dus niet willekeurig de Bisschoppelijke zetels, ter verguizing van leer en tucht, mag laten openstaan; dat, zoo de Paus, buiten wettige reden, de confirmatie weigert, de door het Kapittel wettig benoemde, en door den Metropolitaan, Primaat of Provinciaal Concilie goedgekeurde, Bisschop dadelijk in functie moet treden, en den Bisschoppelijken zetel niet mag laten openstaan, daar de Pauselijke confirmatie zelve eene aanmatiging is, welke in de twaalf eerste eeuwen geheel onbekend was.
5o. De Pausgezinde beweert, dat alle Bullen, Mandaten, Concordaten, die van den Paus komen, dadelijk, zonder verder onderzoek, moeten aangenomen,

{==255==} {>>pagina-aanduiding<<}
geteekend en als godspraken geëerbiedigd worden. Zoo eene taal hoorden wij voorleden jaar nog in de openlijke nieuwspapieren van de Roomsche bedienden, ter gelegenheid dat Frankrijk de aanneming van het Concordaat weigerde.
De Roomschkatholijk beweert, dat, daar de geschiedenis zoo vele blijken van Pauselijke feilbaarheid en verderfelijke Bullen oplevert, men dezelve vooraf aan Gods woord, aan de leer der kerk, de eenparige leer der vaders, aan de kerkregelen, aan de zekerheid en rust van den staat moet toetsen, eer men dezelve aanneemt. En, zoo zij iets daartegen bevatten, dat, wel verre van eene laffe en blinde aanneming, men, schoon eerbiedig, echter manmoedig, met petrus en johannes moet zeggen: ‘Oordeel zelf, of het billijk zij, dat men u meer dan God gehoorzame.’ Ja, al stond men dan, gelijk een athanasius, ten tijde der Arianen, toen Paus liberius zelf het Ariaansch formulier onderteekende, bijna alleen, dat men nimmer, om menschen te behagen, Gods wet en zijn geweten moet verkrachten.
6o. Zoodra eene Bul, mandaat, formulier, of eenige Pauselijke wet, door velen, al is het uit dwang, overdreven' eerbied voor den Paus, uit tijdelijk belang, uit vrees voor banvonnissen, opschorting, enz. aangenomen is, dan beroept de Pausgezinde zich op de aanneming der verspreide kerk, en hij, die durft protestéren, of zich op hoogere regtbank beroepen, is, volgens hem, ketter of scheurmaker.
De Katholijk erkent geene Pauselijke bevelen als kerkwetten, dan die, overeenkomstig de leer van Gods kerk, door geheel de kerk, het zij vergaderd of verspreid, zonder dwang, dreiging, geheel vrijwillig, als katholijke leerstukken aangenomen zijn. Hoe vele Bullen zijn er niet door velen, uit vrees voor het Roomsche bliksemvuur, aangenomen! Bullen, die, even gelijk de Napoleontische bevelen, met kanon en bajonet, met opschorting, excommunicatie en verbanning gewapend

{==256==} {>>pagina-aanduiding<<}
waren. De vrees voor de Napoleontische bevelen deed velen een Te Deum bij eene Echtscheiding aanheffen; of deden ons, vrijwillig, zoo heette het, voor zekere geldsommen inteekenen, om hem even zulke vrijwillige soldaten te bezorgen. Wel nu! even gelijk die Keizerlijke bevelen, door allen, die napoleon voor Keizer erkenden, algemeen en vrijwillig aangenomen werden, zoo algemeen en vrijwillig zijn ook vele Bullen aangenomen. En zoo eene aanneming zoude kerkelijke wet zijn! zoude men, op verbeurte zijner zaligheid, verpligt zijn aan te nemen!!!
7o. De Pausgezinde beweert, dat, zoodra de Paus iemand banvonnist, excommuniceert, het moge zonder voorafgaande waarschuwing, zonder onderzoek, zonder bewijs van misdaad, zonder partij te hooren geschieden, om het even, zulks dadelijk, ipso facto, kracht heeft, en de door den Paus geëxcommuniceerde dadelijk van Gods kerk afgesneden is. Wee hem, die met den dus gevloekten kerkelijke gemeenschap durft houden!
De Roomschkatholijk gelooft, dat, even gelijk de Heer jezus en zijne leerlingen door den Hoogepriester gebanvonnisd en uit de vergadering gestooten werden, even zoo de onschuldigen, om jezus zaak, dikwijls door Paussen gevloekt zijn, of, om mij van de woorden van thomas van kantelberg te bedienen, aan het Hof van Rome barabbas meestal losgelaten en jezus veroordeeld wordt; - dat zoodanige Excommunicatiën, aan welke de vereischte hoedanigheden ontbreken, en die alleen op den hoogstschuldigen, weerspannigen en onverbeterlijken zondaar kunnen aangewend en toegepast worden, wel verre van krachtig te zijn, hem zelven treffen, die vermetel genoeg is, dezelve tegen schuldeloozen uit te spreken. Met den Kerkvader bonaventura zegt hij: ‘Het vonnis van den kerkelijken ban verliest zijne kracht, en beschadigt meer den genen, die het uitspreekt, dan den genen, tegen wien het uitgesproken wordt,

{==257==} {>>pagina-aanduiding<<}
wanneer hij het uitspreekt tegen den genen, die onschuldig is, als hij het uitspreekt voordat hij de zaak kent, of nadat er een wettig appel geschied is, wanneer er geen misdrijf is, of wettige redenen toe zijn.’ (Opusc. quare F.F. minores predicant.)
8o. De Pausgezinden (zoodanige blinde ijveraars zijn er onder hen) zien met een helsch genoegen brandstapels, Auto-da-fés en inquisitiën aanrigten. Dwang, anathemas, ballingschap willen zij omtrent andersdenkenden aanwenden, de helsche toorts van religiehaat en kettermoord omhoog steken, ja tot een nieuw Bartholomeusfeest de schorre snaren spannen. Vi et armis zouden zij hen tot het afleggen hunner gevoelens willen dwingen. De burgerlijke omgang met andersdenkenden is hun eene walg. Het noemen alleen van het woord verlichting, verdraagzaamheid is een gruwel. Het vuur des Hemels zouden zij, met de toen nog verblinde Apostelen, over anderen willen afsmeeken.
De Roomschkatholijk gedenkt met afkeer aan die gruwelen, weet, dat de wet en leer van God en zijner kerke die der liefde is. Die edele en waarlijk katholijke gevoelens, welke de groote Paus clemens XIV, in zijne bedenkingen over den ijver, over den geest der kerk, in zijne redevoering over den Godsdienst, en in zijnen driënnegentigsten brief uitdrukt, omhelst hij met geheel zijn hart, en toont hij in zijn gedrag. Niemand haat hij om bijzondere godsdienstige gevoelens. Hij ziet het belagchelijke, ongerijmde en zondige, om, in zaken, die de ziel betreffen, en in die der overtuiging, dwang te willen bezigen. Hij weet, dat de overtuiging het sterkste onder alles is, wat de mensch bezit; dat hij voor haar zijn leven en bezittingen in de bres stelt, ja voor haar een held, Engel of Duivel wordt. Meent de Katholijk, dat zijn Broeder dwaalt, liefde, ja, doet hem de zaligheid van zijnen Broeder zoeken, maar zijne wapenen zijn gebeden, tranen, smeekingen, het goede voorbeeld, eene verstaanbare en onderrigtende taal. Hij weet de les van paulus aan timotheus: ‘Be-
{==258==} {>>pagina-aanduiding<<}
risp met zedigheid de genen, die de waarheid wederstaan, of hun God eens boetvaardigheid mogt geven, om de waarheid te kennen.’ Hij handelt met den dwalenden, zoo als augustinus zegt, àmanter, dolenter, fraterne, placide; dat is: liefderijk, mededoogend, broederlijk, zachtmoedig. Verdraagzaamheid, dat is: eene mildheid, eene toegeeflijkheid, eene onderlinge broederlijke liefde en verkeering, zonder ontrouw aan eigene overtuiging, zonder zamensmelting van leerbegrippen, zonder verminking van het Evangelie, tracht de Katholijk op alle mogelijke wijze te bevorderen. Afscheiding van tempelmuren maakt bij hem geene afscheiding van onderlinge liefdepligten. Verlichting, dat is: toeneming in de ware
wetenschap, in kennisse en liefde Gods, bevordering van alle nuttige inrigtingen en wetenschappen, die op 's menschen waarachtig geluk betrekking hebben, al wat verstand en hart kan versieren, al wat strekken kan, om het Goddelijk geschenk, de Rede, bevorderlijk te zijn, is hem dierbaar, en werkt daartoe mede.
9o. De Pausgezinde ontzenuwt jezus heiligen Godsdienst door bijgeloof en dweeperij. Bijhangselen, menschelijke instellingen, uiterlijke nietigheden, Joodsche plegtigheden maken bij hem hoofdzaak. Uitwendige waarneming van godsdienstpligten, uitwendige nakoming van vastgestelde boetedagen, veelvuldige uitwendige nadering tot de Sakramenten, om het even met welke gesteltenissen, heet bij hem Godsdienst. Aanbidding Gods in geest en waarheid, vernedering, verootmoediging voor den Almagtigen, bekeering des harte, afschuw van het kwaad der zonde, de vervulling zijner pligten uit liefde tot het beste Wezen, de liefde tot God en tot zijn evenbeeld, in het bevorderen van al wat hem naar ziel en ligchaam voordeelig zij, bevordering van maatschappelijk welzijn en geluk, dit schijnen hem onbekende zaken.
De Roomschkatholijk, ja, eerbiedigt de door Gods kerk ingestelde plegtigheden bij uitwendige godsdienst-
{==259==} {>>pagina-aanduiding<<}
oefening, in zoo verre zij kunnen strekken om den zinnelijken mensch tot geestelijke gedachten op te leiden. Doch nimmer maken zij bij hem hoofdzaak uit. Ook hij wil stipte nakoming van godsdienstpligten, enz.; maar weet, dat alle uitwendige pligtbetrachtingen, zoo zij niet van de behoorlijke ziels gesteltenissen vergezeld zijn, vruchteloos zijn. Wars is hij van alle menschelijke bijhangselen en nietige uitvindingen, welke hunnen oorsprong in domheid, dweep- en schraapzucht van geestelijken vinden. Zij weten, hoe onze geheel Goddelijke Godsdienst door die bijhangselen ontluisterd wordt. Zij weten, dat de ware Godsdienst bestaat in God te dienen en lief te hebben met een rein hart en zuiver geweten, in weezen en weduwen in derzelver bedruktheid te helpen, en zich onbesmet te bewaren van deze wereld.
10o. De Pausgezinde zoekt in de domheid der schapen zijn vuig eigenbelang; rukt den geloovigen Gods woord, als een voor hem verboden boek, uit de handen; geeft hem, in de plaats daarvan, geestelooze gebedenboekjes, opgesierde legenden, verdichte wonderen en andere nietigheden, waarover de verstandige bloost. Al wat een ander schrijft, is bij hem contreband. Er mag, op straffe van eeuwige verdoemenis, geen onderzoek plaats hebben. De door God geschapen redelijke mensch moet, als redeloos dier, zich blindelings laten leiden. Een enkel zoogenaamd kerkboekje maakt de bibliotheek des Pausgezinden uit. Ziellooze predikatiën, even schrale kinderachtige onderrigtingen zijn het zielevoedsel, waarvan het volk ook schijnt te walgen. Begint de zoogenaamde leerrede, dan loopt de kerk bijna ledig. Genoeg voor het volk, zoo zij het altaar gezien, het schelletje gehoord, en eenige ave Maria's gelezen hebben; dan is het gebod voldaan.
De Roomschkatholijk legt zich op alle mogelijke wijze toe, dat het volk meer en meer toeneme in alle wetenschap en kennisse Gods. Hij beschouwt Gods woord als de bron, waaruit die wetenschap moet geput worden, en geeft dat woord den geloovigen in handen.

{==260==} {>>pagina-aanduiding<<}
Het Nieuwe Testament moedigt hij ter lezing aan. Het Oude wil hij met eenige wijziging gelezen hebben. Salomo's Hooglied en vele Mozaïsche wetten en bevelen zoude hij niet gaarne der jeugd in handen geven. Het onderwijs der jeugd beschouwt hij als hoofdtaak; draagt zorg, dat de Christelijke huisgezinnen godsdienstige huisboeken hebben, die voor verstand en hart dienstig zijn. In de domheid des volks zoekt hij zijn vuig belang niet. Hij weet, dat de onwetendheid de bron veler onheilen, en in het stuk van zaligheid allernadeeligst is.
11o. De Pausgezinde hoort met afkeer den naam zelven van een' Protestant; zoude niet het minste ter broederlijke vereeniging willen toegeven; meent, dat er geene misbruiken in Gods kerk bestaan.
De Roomschkatholijk bemint den Protestant waarlijk en waarachtig als zijnen Broeder; zoude, behoudens leer en waarheid, alles, ja zijn bloed willen opofferen, om het gelukkig oogenblik van godsdienstige vereeniging te verhaasten. Hij meent, dat er vele zaken in de katholijke kerk zijn, die, geene geloofsartikelen zijnde, zouden kunnen opgeofferd worden. Hij houdt zich overtuigd, dat men, elkander wél verstaande, in vele geloofsstukken naderbij komt, dan men wezenlijk denkt; dat men elkander vele leerbegrippen ten laste legt, die niet bestaan. Hij houdt zich overtuigd, dat er vele misbruiken in Gods kerk bestaan, en dat eene hervorming in de kerk, van het Hoofd en de leden, allernoodzakelijkst was.

Zoo schetsten wij dan, in eenige hoofdtrekken, het kenmerkend onderscheid tusschen den Roomsch-pausgezinden en den Roomsch-katholijken. Men vergunne mij nog deze aanmerkingen:
1o. Men lette wel op, dat ik het woord Pausgezinde hier niet in den letterlijken en natuurlijken zin neem voor iemand, die, gehecht aan de leer en waarheid der katholijke kerk, den Paus als opperhoofd dier kerke eerbiedigt, en hem in alles, wat niet tegen de leer van

{==261==} {>>pagina-aanduiding<<}
Gods kerk aandruischt, gehoorzaamt. Neen, in dien zin zijn alle Roomschkatholijken ook Pausgezinden. Onder den naam van Pausgezinden bedoelden wij zoodanige Roomschkatholijken, die, met eenen onverdragelijken monnikengeest bezield, voorstanders der Ultramontaansche gevoelens, Pauselijke aanmatigingen, en der Jezuitsche ruime zedeleer en verderfelijke stellingen zijn, even heilloos voor kerk als staat.
2o. Met de schets, die wij van de Jezuiten gaven, bedoelden wij niet elk individu dier Societeit in het bijzonder. Wij doen hulde aan de geleerdheid en goede principes van bijzondere personen. Wij bedoelen de orde in het algemeen genomen, welke, door hare verderfelijke Probabiliteitsleer, als dezelve stellingen omhelzende, kan beschouwd worden.
3o. Merke men aan, dat, hoe hard en bitter het den waren Katholijk valt, dat velen zijner broederen, door gedrag, bestuur en principes, oorzaak zijn, dat Gods kerk gelasterd wordt, hij daarom de kerkelijke gemeenschap met hen niet breekt, hen voor zijne katholijke Medebroeders erkent, schoon hij hun gedrag, bestuur en stellingen afkeurt. Heil ons, dat, naar mate ware verlichting en Christelijke verdraagzaamheid meer en meer doorstralen, wij ook van tijd tot tijd mannen zien te voorschijn komen, die zich ware Katholijken betoonen! Een aantal, ja, zijn nog door het scholastieke stof verblind. Een aantal zijn nicodemussen, die des nachts bij jezus komen, die de waarheid kennen, maar den Hoogepriester en Raad vreezen. Dan, de redelijke mensch zal zijne regten hernemen. Ware verlichting, en eene op Gods woord gevestigde Christelijke verdraagzaamheid, zal den blinddoek van veler oogen nemen. Zij zullen komen, zij snellen aan, die gewenschte dagen, waarin ongeloof en bijgeloof vergaan, broederlijke liefde en eensgezindheid zegevieren zullen. Heerschzucht zal in Gods kerk niet geduld worden. Volgens wet en regelen zullen Hoofd en leden, geestelijke en volk zich gedragen. De herstelling

{==262==} {>>pagina-aanduiding<<}
der Jezuiten moge voor dit aangenaam verschiet een akelig duister stellen, zij zullen geen' verderen voortgang hebben. Wijze en in de geschiedenis ervaren Vorsten zullen, met Frankrijks grooten Koning, hendrik IV, zeggen, ‘dat de Jezuiten de vijanden van den staat en van de kroon, bedervers der jeugd, en verstoorders der openbare rust geweest zijn.’ Zij zullen hunne staten op nieuw aan geene onrust blootstellen. Ierlands Bisschoppen doen reeds tegen Rome hunne regten gelden. Frankrijks staatsmannen willen geene blinde aannemers van een willekeurig Concordaat zijn. Het te lang getergd geduld zal moede worden. Ieder Bisschop, elk Kapittel zal zijne regten hernemen, en de Bisdommen van deugdzame en geleerde inlandsche Bisschoppen voorzien. De Vorsten zullen waakzaam zijn, dat geene Pauselijke Bullen twist en tweedragt onder hunne onderdanen in hunne staten zaaijen. Zonder het vorstelijk Placet zullen zij niet gedoogd worden. Geene brandstapels, Auto-da-fés, of helsche inquisitiën, zullen elders meer tegen andersdenkenden aangerigt worden. De Christelijke en liefdeädemende kansels zullen niet meer van anathema's en vervloekingen weergalmen. Men zal geene Broeders tegen elkander in het harnas jagen. Men zal eene onderrigtende en verstaanbare taal spreken. Op alle mogelijke wijzen en langs alle geoorloofde wegen zal men het zalig tijdstip van godsdienstige vereeniging onder alle broeders verhaasten. - o God! dat dit oogenblik aanspoede! Gebied, o jezus! die den vrede hebt aangebragt! Herstel Israël! Verleen, dat wij allen één zijn, gelijk Gij en de Vader één zijt!



{==263==} {>>pagina-aanduiding<<}

Waarneming eener genezene venerische beenverweeking, (osteosarcosis venerea.) Door J.H.W. Muys van de Moer, Med. Doctor te Sliedrecht.

Dán voornamelijk verdienen ziektewaarnemingen bekend gemaakt, en door denkende Artsen gadegeslagen te worden, wanneer dezelve zeldzaam, of met merkwaardige toevallen verbonden zijn. Verschijnselen, welke dagelijks voorkomen, of, hoewel geenszins algemeen, echter door ieder praktiserend Geneesheer, vroeger of later, in zijne loopbaan worden waargenomen, zijn daarom ook der bekendmakinge minder waardig. Onder de zeldzame gevallen zijn die de opmerkens- en aanteekenenswaardigste, bij welke de aangewende hulpmiddelen met een gelukkig gevolg bekroond, en gebreken werden verzacht of weggenomen, die alle andere en de sterkst geprezene geneeswijzen wederstonden. Deze gronden zijn het, welke mij, gelijk den Heere renard, in hufeland's Journ. B. XX. St. II, de navolgende waarneming in dit Maandschrift doen bekend maken; daar toch, mijns inziens, de gevallen van beenverweeking, bij volwassenen, niet alleen zeldzaam zijn, maar ook derzelver genezing allermoeijelijkst is.
Den 18 September 1817. werd mijne hulp verzocht bij N.N., die, in 't voorjaar des vorigen jaars, door mij aan dolores osteocopi en verdere syphilitische toevallen, met een gelukkig gevolg, was behandeld geworden. Nu klaagde hij weder over zeer zware, bijna ondragelijke beenpijnen, welke zich voornamelijk tot de onderste ledematen bepaalden, en met eene zoodanige zwakheid in de knien gepaard gingen, dat het gaan, ja zelfs het staan, den lijder bijna, zoo niet geheel, onmogelijk was. Bij een nader onderzoek der beenen bleek mij, dat de beide tibiae zeer zacht waren, en er zelfs op de linker een aanmerkelijke beenknobbel aan-
{==264==} {>>pagina-aanduiding<<}
wezig was, die, op het aanraken, zeer veel pijn veroorzaakte, terwijl putten, met den vinger in de scheenen geduwd, in de beenderen zelve een tijdlang staan bleven. De lijder, die mij verklaarde, sedert verleden jaar geene ongemakken gevoeld te hebben, en altijd gezond geweest te zijn, schreef alle deze toevallen aan eene, in Julij laatstleden, op nieuw gekregene blennorrhoea toe, welke onvoorzigtig en zeer spoedig genezen was geworden, alzoo hij zich bewust was, aan geene andere besmetting te zijn blootgesteld geweest, en ook geene andere toevallen immer bespeurd te hebben, dan deze pijnen, welke zich kort na de genezing der blennorrhoea opdeden. Hij had reeds verscheidene middelen gebruikt, doch kon niet opgeven welke, was nu zeer vermagerd en verzwakt, voornamelijk ook, doordien zijn eetlust en spijsvertering zeer veel geleden hadden. Overigens kon ik geene toevallen van meerder aanbelang bespeuren, ofschoon de lijder wel eens pijn in de keel gevoelde, 't welk mij voor ulcera in dezelve deed vreezen, doch 't welk geene gevolgen had. Ook zag ik niet het door autenrieth opgegeven teeken, bestaande in een wit en waterachtig, uit kleine blaasjes zamengesteld slijm, dat alleen achter op den wortel der tong in
grootere of geringere mate verbreid is. Zijne waterlozing was zonder hinder; de glandulae inguinales en testiculi waren niet gezwollen, maar wel de glandulae lymphaticae in den hals, en de oogleden zagen zeer rood. Geen spoor van chankers of van andere zweren was te ontdekken.
Des lijders gestel voornamelijk van verleden jaar kennende, gepaard met zijnen nu reeds zeer verzwakten toestand, en de aanmerkelijke weekheid der tibiae, deed mij zulks geene zeer gunstige prognosis maken, ofschoon ik het geval niet als hopeloos en onredbaar beschouwde. Des lijders gestel te versterken, en tevens het, zich op de beenderen geplaatst hebbend, venerisch gift te verdelgen, was mijne indicatie, en het kwam mij voor, dat hier, ofschoon de Heer wendt (Die

{==265==} {>>pagina-aanduiding<<}
Lustseuche in allen ihren Richtungen und in allen ihren Gestalten, zum Behuf academischer Vorlesungen, 1816.) zulks afraadt, dewijl naar zijne idee de cohaesie door de mercurialia moet verminderd worden, welke versterkende middelen vermeerderen, het vereenigd gebruik van tonica amara, zoogenaamde vochten verbeterende middelen en zachte mercurialia zeer waren aangewezen. Ik gaf derhalve
℞ Rasur. Lign. Guajaci ℥ijj


Cortic. Mezeraei ʒvi


Rad. Gentianae ʒijj Coq. ad col. ℥xviij


add. Extr. Trifol. fibr. ʒi


Syr. Cort. Aur. ℥jβ


S. Om de twee uren een theekop.




℞ Oxydi hydrargyri Hahnem. Gr. xvi


Sacch. albi ʒij


m. f. pulv. No. xij


S. 's Morgens en 's avonds een poeder.
Na nog geene week deze middelen gebruikt te hebben, bespeurde de lijder eenige verligting in zijne pijnen; dan, de glandulae salivales begonnen te zwellen, en zijn adem toonde duidelijk, dat er eene salivatie op handen was. Dadelijk liet ik met het gebruik des mercurius ophouden, en gaf een collutorium adstringens uit flor. ros. rubr. met alum., terwijl het decoctum werd doorgebruikt.
Op deze wijze liet ik den lijder eene week voortgaan. De pijnen in de beenen waren, in plaats van verminderd, eer vermeerderd, en de beenen voor elke verandering des weders zeer gevoelig, terwijl de weekheid derzelve ook eer verergerd dan verbeterd was. - Nu paarde ik weder bij het gebruik des decoctums, waarbij ik nog 1½ once ligni sassafras voegde, het hydrargyrum, in denzelfden vorm, alleenlijk de gift van elk poeder op de helft verminderende; terwijl ik, ofschoon de teekenen

{==266==} {>>pagina-aanduiding<<}
van salivatie verdwenen waren, de mondspoeling van tijd tot tijd liet doorgebruiken.
In 't eerst scheen alles weder eenigzins aan de verwachting te voldoen, daar de beenpijnen verminderden; dan, het duurde geen twee weken, of er brak eene hevige salivatie uit, welke den lijder zeer afmatte. Sterke collutoria adstringentia waren niet in staat, dezelve te beteugelen. Ik wilde nu eens beproeven, in hoeverre het mogelijk ware, eene salivatie, door het inwendig gebruik van kwik veroorzaakt, door het uitwendig insmeren deszelven weder weg te nemen, daar ook Prof. thomassen a thuessink zulks aanprijst, (Geneesk. Mag. V D. I St. II Afd.) en liet te dien einde dagelijks een drachma van het ung. oxydul. hydrarg. inwrijven. Er openbaarden zich echter zoodanige teekenen van eenen morbus mercurialis, zoo schoon door hahnemann beschreven, dat ik weldra van deze geneeswijze afzag; en, alhoewel de staat der ingewanden zeer verzwakt was, waarom ik aarzelde het sulphuret. calcis te geven, was echter de kwijling zoo sterk, en de symptomata van mercuriaal-vergiftiging waren zoo hoog loopende, dat ik weldra tot hetzelve overging, in verbinding met maagversterkende middelen. Ik gaf dan
℞ Sulphuret. Calcis ℥β


Pulv. R. Calam. arom. ℈iv


- Rhei ℈ij


m. f. pulv. D. in vitro bene claus.
Hiervan gebruikte hij, om de twee uren, een' grooten eijerlepel, en dronk dadelijk een' lepel verdund phosphorzuur na. Het decoctum bleef hetzelfde. Ik verkoos met opzet het acid. phosphoric., eensdeels, omdat ik mij, het zij veel of weinig, van het phosphas calcis iets voorspelde, en ten andere, omdat wendt hetzelve tot stilling der salivatie aanraadt.
Het gelukte op deze wijze, alle deze onaangename

{==267==} {>>pagina-aanduiding<<}
toevallen te beteugelen; terwijl ook de beenpijnen vooral niet vermeerderd waren.

(Het vervolg en slot hierna.)





Verbranding van Bengaalsche weduwen, in 1817.

Den 27 Maart had te Khaligant eene zelfopoffering plaats van weduwen ten brandstapel, niet minder door de betoonde standvastigheid der slagtoffers, dan door eenige, daarmede vergezeld gaande, buitengewone omstandigheden, merkwaardig.
In dit treurig bedrijf zien wij, met hartelijk leedwezen, den invloed, welken deze soort van dweeperij op de misleide gemoederen uitoefent; en wij zijn gedwongen te erkennen, dat het zedelijk karakter van dit volk nog grootelijks moet verbeterd worden, alvorens wij de volkomene afschaffing van dit afschuwelijk gebruik mogen verwachten.
De slagtoffers van het bijgeloof waren, in het onderhavig geval, de twee vrouwen van nilloo, geneesheer en inwoner van Shova Barzar; de eene drieëntwintig, de andere slechts zeventien jaren oud. Volgens eenen maatregel van het Gouvernement, moet, alvorens eene plegtigheid van dien aard mag plaats hebben, daarvan kennis gegeven worden aan de Politie; en wij vernamen, dat de daartoe behoorende ambtenaren, uit een lofwaardig menschlievend beginsel, vele pogingen hadden in 't werk gesteld, om, zoo mogelijk, de bedrogene ongelukkigen van haar noodlottig voornemen af te brengen. Hunne beweegredenen werden niettemin met versmading verworpen. Doch men vernam, wij meenen uit ram mahon roy, dat, in de tegenwoordige wijze van opoffering, eene groote afwijking was ingeslopen van de oorspronkelijke instelling bij de heilige schriften der Hindoos. De herstelling van het misbruik te dezer gelegenheid zou dus niet alleen de tegenwoordige ongelukkigen, maar ook menige andere, bij toekomende gelegenheden, kunnen redden. Thans was het gebruikelijk, dat de vrouwen, alvorens het vuur begint op te blaken, zich naast het lijk nederleggen, waarop zij, onmiddellijk, door zulk eene hoeveelheid houts en andere brandstoffen overstelpt worden, dat, bijaldien zij, door het vuur werkelijk aangegrepen, en alzoo in doodsangst, ge-
{==268==} {>>pagina-aanduiding<<}
noopt mogten worden van hun voornemen af te zien, dit niet meer in hare magt is. Dit is vermoedelijk een kunstgreep van de Braminen, om hunne slagtoffers tot vrije handeling geheel buiten staat te stellen; want, als wij wél onderrigt zijn, is bij de Shastra uitdrukkelijk bepaald, dat het vuur eerst in den brandstapel, waarop het lijk geplaatst is, zal moeten aangebragt worden, en dat dán eerst, wanneer de vlam daarin woedt, de vrouw, des genegen zijnde, toetreden en zich op den toestel zal nederleggen. Eene
vonk van menschelijkheid, hoe vreemd ook overigens aan dit gebruik, is, in dit voorschrift, niet te miskennen; althans heeft de wetgever der Hindoos blijkbaar bedoeld, dat der vrouwe, een' voorsmaak als 't ware hebbende van het verschrikkelijk lot, waaraan zij zich stond over te geven, de vrije keuze zou overblijven om zich daaraan te onttrekken, in gevalle het haar mogt doen terugbeven. Wij vernamen, dat, overeenkomstig de bedoeling dezer wet, beschikt was, dat de vrouwen van nilloo het voorregt van deze wijze van opoffering zouden genieten; zijnde de Braminen overgehaald geworden om daarin toe te stemmen. Dan, met leedwezen vermelden wij, dat de daarop gegronde hoop van inkeer aan de zijde der slagtoffers geheelenal werd te leur gesteld. De vlam begon naauwelijks op te flikkeren, of de oudste der ellendigen legt zich gelaten op den brandstapel, en de jongere volgt haar voorbeeld met bijzondere levendigheid, doch wendt zich vooraf, met geestdrift, tot de aanschouwers, en zegt: ‘Gij hebt daar mijns mans eene vrouw haren pligt zien vervullen; gij ziet mij haar voorbeeld volgen. Staakt, bid ik u, elke poging, om de vrouw van een' Hindoo te verhinderen van zich op den brandstapel te werpen: wij bereiken hem, al zou het over u henen zijn.’ Daarop wierp zij zich in de vlammen, blijkbaar met dezelfde onverschilligheid, als waarmede zij gewoon was zich in de Hoogly, ter verrigting harer uchtendreiniging en aandacht, te dompelen.
Wij hebben reden om te gelooven, dat de Bengaalsche schriften van ram mahon roy een' diepen, hoezeer, voor het tegenwoordige, nog niet zeer blijkbaren, indruk op de Hindoos van Calcutta en de nabuurschap zullen gemaakt hebben, en dat dezelve strekken zullen tot volkomene afschaffing van dit, zoo wel als menig ander gebruik, door rede en menschelijkheid verfoeid. Wij hebben verscheidene achtens-
{==269==} {>>pagina-aanduiding<<}
waardige en verstandige inboorlingen afschuw hooren betuigen van het wreedaardig godsdienstig gebruik der Satie; en het is waarschijnlijk, dat een gelijk gevoel zich verheft in het hart van menig ander, die hetzelve, voorzigtigheidshalve, nog verbergt.
De talrijke gevallen, dat deze menschenoffers, sedert kort, zijn vernieuwd geworden, wekken den hartelijken wensch op, dat de dageraad des Christendoms ook over deze nachtelijke landstreken moge opgaan, en ook aldaar van eenen zegenenden invloed zij!


Schipbreuk van de Oswego.

In den aanvang van het jaar 1800 kwam de Oswego, een Koopvaarder van 260 ton, van New-York te Cork. De Schipper was een Kwaker, genaamd judas paddock. De manschap bestond uit dertien personen, waaronder twee Denen, twee Zweden, twee Negers, en twee jongens, waarvan de een des Schippers neef was. Te Cork liet paddock zich bewegen, een' Ierlander, pat genaamd, als kok aan te nemen; en de geneigdheid van dezen mensch tot sterken drank veroorzaakte, naderhand, het scheepsvolk de grootste ongelegenheid. Om handelzaken stevende men vandaar naar de Eilanden van Kaap Verd, doch miste, door eene fout in de berekening, het Eiland Madera, ten gevolge waarvan men, den 3 April, op de Barbarijsche kust, 200 mijlen zuidelijk van Santa-Cruz, op het strand verviel.
Reeds hier schijnt er geene ondergeschiktheid meer onder het scheepsvolk geweest te zijn: de Schipper verlangde, dat men op het schip bleve, tot dat de boot in behoorlijken staat zou zijn gebragt, om, in geval van nood, dezen heilloozen oever te kunnen ontvlugten; dan, hij werd niet gehoorzaamd, en men landde onder de onherbergzame zandheuvels dezer ellendige kust. De boot was volstrekt onbruikbaar. Met de grootste moeite vonden zij middel aan het schip te geraken, en namen vandaar mede 40 pond brood, eenige aardappelen, een' zak Turksch koren, kleederen, linnen, matrassen, een oud zeil tot eene tent, eene kist brandewijn, en eenige flesschen wijn en porter in een' korf. Alzoo voorzien, gingen zij aan 't werk ter herstelling hunner

{==270==} {>>pagina-aanduiding<<}
boot, tevens oost- en westwaarts op verkenning uitzendende, om, zoo mogelijk, te ontdekken, in welk oord zij zich bevonden. De laatst afgezondene kwam met de ontzettende tijding terug, dat hij, op den afstand van 12 Engelsche mijlen, een' hoop menschenbeenderen en, daarnevens, een korteling uitgebrand vuur gevonden had, hetwelk hen overtuigde onder menscheneters te zijn. Gelukkig verhaalde hij zulks het eerst aan den Schipper, die hem te gemoet was gegaan, en hem bewoog daarvan te zwijgen, om den moed der anderen niet geheel neder te slaan. Een andere afgezondene verdwaalde oostwaarts in het gebergte, en vond de anderen, die inmiddels zeer bezorgd waren geworden, eerst den volgenden dag weder. Onderwijl gaf eene omstandigheid aanleiding tot de grootste verlegenheid. De kok pat en een der Denen, eveneens aan den drank verslaafd, hadden zamen de nachtwaak, bedronken zich, en sliepen vast in. De overigen ontdekten dit bij hun ontwaken; doch, wat erger was, zij ontdekten ook voetstappen van inwoners en eenen hond, waarschijnlijk door dezen des nachts, om op te snuffelen, uitgezonden. De Schipper, hoogst gramstorig, beging de onvoorzigtigheid, al den sterken drank in het zand uit te gieten, om nieuw misbruik voor te komen; doch daardoor verstak hij tevens zijne lieden van eene hoogst weldadige versterking in tijd van nood. Men zag toen van de verbetering der boot af; en, om de inboorlingen, welker wederkomst in groot aantal, met het vallen van den nacht, men als zeker te gemoet kon zien, voor te komen, besloten zij, te lande, naar Santa-Cruz te gaan, hetwelk zij 180 Engelsche mijlen vandaar verwijderd rekenden. Ieder man droeg met zich vijf flesschen water en twintig parten scheepsbeschuit; en alzoo nam de bittere reis een' aanvang. De Schipper was voorzien van een zonnescherm, een' kijker, en 600 dollars in goud, hetwelk een gedeelte der som was, welke hij, bij zijne afreize van
Cork, in eene ton gezouten vleesch verborgen had. Pat en de Deen hadden middel gevonden, eene flesch brandewijn te redden, en dezelve, als met water gevuld, mede te nemen.
Nadat zij overeengekomen waren, zich, in geval van scheiding of gevangenneming, voor Engelschen uit te geven, togen zij, zuidwestwaarts, op weg, nadat zij alle hunne wapenen begraven hadden; hetwelk een voorbeeldelooze mis-
{==271==} {>>pagina-aanduiding<<}
slag was. Wel is waar, het gezigt daarvan kon de inboorlingen, als zij in groot aantal waren, ophitsen om hen te vernielen; doch kleine verzamelingen hadden zij toch daarmede kunnen afweren. Den eersten nacht bragten zij over in een hol aan den zeeoever, nadat zij dien dag te meermalen sporen van menschentreden gevonden hadden. Den volgenden dag hadden zij eene dier, in de heete luchtstreek, zoo gewone valsche verschijnsels: zij meenden een zilverhelder meer voor zich te zien; maar, door dorst geprikkeld, daarnaar toe ijlende, was het - een zandgrond, met zout overdekt. Kort daarna zagen zij een dorp voor zich. De Schipper liet halt houden, en ging alleen voorwaarts. Het was een gehucht van twintig of dertig huizen, van twintig voet in 't vierkant, zonder dak, tegen 't zuiden met een' ingang, en zonder kalk gebouwd. De manschap kreeg nu verlof om te naderen, nam de gebouwen op, om naar derzelver bestemming te gissen, en vond, ten noorden van het noordelijkste huis, vele vaten, elk van ongeveer 100 gallons. De bodems waren aan de eene zijde ingeslagen, en de houten hoepels waren er nog om heen; doch al wat van ijzer geweest was, had men er afgenomen. In een dier vaten bevond zich zeer veel menschenhaar. De vaten schenen van Fransch maaksel. Dit alles moest het uitzigt in hun lot verdonkeren; doch de teerling was geworpen! Zij vermoedden, dat deze hutten door schipbreukelingen waren opgerigt, die naderhand door de inwoners waren omgebragt. Een hoop menschelijk gebeente, vijftig schreden vandaar opgeworpen, versterkte dit vermoeden.
Zij waren thans in den omtrek eener schoone baai, en bedienden zich van die gelegenheid om te baden. 's Nachts legerden zij zich aan den voet eener rots, van wilde dieren, zoo zij meenden jakhalzen of hyaena's, omsingeld. Zij waagden het niet, volgens gebruik, vuren te ontsteken, om hen af te keeren, uit vreeze van hunne tegenwoordigheid den inwoneren te verraden. Thans meenden zij vijftig mijlen van het schip verwijderd te zijn. Het gezelschap beging nu wederom de onvoorzigtigheid, pat en den Deen zamen te laten waken. Hun krakeel om water, tot lessching van hunnen dorst, bragt aan den dag, dat zij hunne gestolene flesch geledigd, en beiden volslagen dronken waren. Pat had zichzelven wel het meest te buiten gegaan. De woede te-
{==272==} {>>pagina-aanduiding<<}
gen hem was zoo groot, dat, zonder des Schippere tusschenkomst, het bootsvolk hem zou hebben dood geslagen. Zij lieten den ellendigen niettemin, van alle hulpmiddelen verstoken, in het zand liggen, en gingen verder. Kort daarna kwam evenwel het medelijden boven, en paddock bewoog hen, hem mede te slepen, tot hij het vrije gebruik zijner voeten zou hebben teruggekregen. In weerwil hunner verwijdering van het scheepswrak, namen zij in overweging, en kwamen tot het onzinnig en heilloos besluit, om weder terug te keeren. De redenen van den Schipper vermogten niets, en verklaarden zij niet verder te willen gaan. Alleen de beide Negers bleven hem getrouw, en zij hielden den strafwaardigen pat bij zich, uit vreeze dat hij door de anderen mishandeld, ja welligt dood geslagen zou worden. Men nam alzoo een smartelijk afscheid, en rukte zich eindelijk, geheel door droefheid overweldigd, op een gegeven teeken, van elkander los.
Den volgenden morgen ontmoette de Schipper en zijne reisgenooten een gezelschap van zeven Arabieren, van eenen stam bergbewoners, in de nabuurschap van Magdore. Deze wierpen hen neder, sneden met dolken hunne reiszakken open, en schudden hen naakt uit. De Schipper werd in het begin verschoond, want zij hielden zijn' kijker voor een schietgeweer, en dit, hoewel zelve gewapend zijnde, maakte hen voorzigtig; doch hij werkeloos blijvende, bespeurden zij weldra hunne dwaling, en nu ontrukten zij ook hem alles, wat hij bezat. Zoodra zij den buit, onder den hevigsten en bijna bloedigen twist, gedeeld hadden, vielen deze barbaren, naar het oosten gekeerd, op de knien; wreven zich met zand, in stede van water, handen, aangezigt en nek; deden, met gebogenen hoofde, hun gebed, en dankten God, naar 't scheen, voor hun roofgeluk. Na dezen zonderling aangebragten Godsdienst, zetteden zij zich, op den afstand van twintig schreden, neder, en poetsten en laadden hunne schietgeweren. Tot zoo lange hadden de ellendige gevangenen zwijgend hun noodlot gedragen; maar nu jammerden zij allen, in het vooruitzigt eens naderenden doods. ‘Ik-zelf,’ zegt de vrome Kwaker paddock, ‘bereidde mij tot het oogenblik, waarin onze ziel hare vlugt in de onzigtbare wereld neemt, en bad innerlijk tot onzen gezegenden Verlosser om het heil mijner ziel: daar verscheen voor mijne oogen

{==273==} {>>pagina-aanduiding<<}
een teeken, hetwelk ik mij wederhoude te noemen, om de bespotting van ongeloovigen niet op te wekken, en - mijne ziel werd op eenmaal van haren doodsangst ontheven.’
De onbarmhartige Arabieren dwongen de gevangenen, den terugtogt aan te vangen, en noopten hen, met stooten en slagen, in weerwil van honger en dorst, het brandende zand door te waden. Op de aanvraag hunner dwingelanden, gaven zij dezen, zoo ver zulks door teekenen geschieden kon, niet zeer grootmoedig, narigten, betrekkelijk hunne deelgenooten in het ongeluk. Werkelijk werden al ras zes van dezelven ingehaald en, nadat zij eveneens geheel uitgeschud waren, bij hen gevoegd. Bij zijne opgave had paddock steeds van tien man gesproken, daar hij zich en zijne drie togtgenooten uitzonderde; en de Arabieren meenden alzoo, dat er in 't geheel slechts tien schipbreukelingen waren geweest. Deze gingen nu over tot de verdeeling der gevangenen. Paddock en jack, de eene Neger, vielen den wreedaardigsten van de horde ten deel. Vandaar tot aan den oever, waar het wrak gelegen was, leden zij alle bedenkelijke ellende. Daar waren 250 Arabieren, van allen ouderdom en van beiderlei geslacht, verzameld: twist, roof en wanorde heerschten onder hen. De vier nog ontbrekende mannen van het bootsvolk verschenen hier zeer onverwacht. Zij vielen den vooruit gezondenen Arabieren ten deel, die zich met de slooping van de Oswega bezig hielden; terwijl de overige tien, na een zeer treurig bijeenzijn gedurende een half uur, met hunne meesters verder op moesten.

(Het vervolg en slot hierna.)


Frans de I en Françoise de Foix.


Geschiedkundig Verhaal.

Françoise's schoonheid was het onderwerp der gesprekken van de schitterende Ridders, die frans den I bij zijne troonbeklimming omringden; maar geen hunner kende deze bekoorlijke vrouw. In kloosterlijke eenzaamheid opgevoed, was zij uit de armen harer moeder onder het opzigt van een' strengen gemaal overgegaan, en leefde nu op een eenzaam slot, waar de ernst van hare pligtvervulling slechts

{==274==} {>>pagina-aanduiding<<}
door de vreugde aan hare om dezen tijd geboren dochter werd afgewisseld. Leenpligt noodzaakte den Graaf de chateaubriand, haren gemaal, bij de krooning te verschijnen. Frans deed hem de vleijendste verwijtingen, dat hij den schat van schoonheid, welken het gerucht zijner gemalinne toeschreef, in de muren van een Bretonsch slot begroef, en kondigde hem aan, dat hij de Gravin tot eene der hofdames van zijne zuster, margaretha de valois, benoemd had.
De ijverzuchtige echtgenoot keert, met angstige bezorgdheid in het hart, naar zijn slot terug, deelt zijner gemalinne de bevelen des Konings mede, en verneemt met blijdschap, dat zij geene geneigdheid heeft, zich daaraan te onderwerpen, maar verkiest, liever in de eenzaamheid hare pligten als moeder jegens haar aangebeden kind te vervullen. Reeds geloofde hij, dat de Koning, door zoo weinig dankbaarheid beleedigd, het plan, om françoise aan het hof te trekken, voor altijd had opgegeven, toen eene geheel verschillende aanleiding haar echter derwaarts voerde. Françoise's broeder, de Graaf lautrec de foix, was door de intrigues van den Admiraal bonnivet in een regtsgeding betrokken, onteerd en voor landverrader verklaard geworden. Hij vliegt naar zijne zuster, en bezweert haar, voor hem bij den Koning te spreken, en zijne onschuld te bewijzen. De toestand was wanhopig; chateaubriand moest besluiten, zijne vrouw aan het hof te brengen. Zij vertoont zich de eerste maal bij een Tournooi; frans bemerkt haar, en, van hartstogt gloeijende, streeft hij met verdubbelde behendigheid en kracht, om den prijs des kampspels te winnen. De Connetable van bourbon, Nemours, latremouille, door hem overwonnen, leggen hunne verbroken wapens aan de voeten der Koningin; bayard alleen blijft nog in het strijdperk. ‘Op, Sire!’ roept hij, ‘laat ons ter eere Gods en der Koningin eene lans breken.’ - ‘Toch niet, mijn meester!’ zegt de Koning; ‘God beware mij, om tegen zulk een' groot' en dapper' Ridder te strijden! Hoe kan ik vergeten, dat ik van uwe dappere hand deze ridderorde kreeg, de grootste eer der Christenheid?’ zoo sprak hij, en leide zijne lans aan de voeten des Ridders.
Op het dansfeest, hetwelk het Tournooi volgde, zag de

{==275==} {>>pagina-aanduiding<<}
Koning naar françoise rond. Nadat hij haar vergeefs in de rijen der schitterende dames gezocht had, verneemt hij haar aan een venster, waar zij, eenzaam en nadenkend, en toch de schoonsten in schoonheid overtreffende, in gedachten verzonken, eene roos verplukte, die zij, bloeijender dan deze bloem der lente, van haren boezem genomen had. Zij bespeurde de nadering des Konings niet; doch op zijne stem ontwaakte zij uit hare droomerijen. Deze stem, die zij nog naauwelijks vernomen had, weerklonk reeds in haar hart. Zij heft hare schoone oogen tot hem op, die alles tot redding haars broeders vermag; zij verbleekt, bloost, en reikt hem, zonder een woord te kunnen spreken, hare hand. De Koning bemerkt hare ontroering; hij doet zijn best om haar gerust te stellen. Eindelijk vermant zij zich. ‘Sire!’ zegt zij, ‘mijn broeder, de ongelukkige lautrec, heeft u mishaagd: ach! van u wacht hij zijne eer, die den krijgsman meer geldt dan zijn leven. Beveel, Sire! dat men hem aanhoore: ik ben borg voor zijne onschuld.’ - ‘Ik geloof het, edele vrouw!’ antwoordt de Monarch; ‘wanneer gij hem verdedigt, vergeet men, dat hij slechts een oogenblik strasbaar was. Uw gemaal kome morgen voor hem spreken. Ver van lautrec streng te beoordeelen, ken ik de achting, die zijne dapperheid verdient. Morgen, edele vrouw! zult gij zien, dat uws broeders lot bij mij in goede handen was.’
Den volgenden dag werd lautrec verhoord, en, ondanks den haat van bonnivet, onschuldig verklaard. De roemvolle bayard had zijne verdediging op zich genomen, en bewezen, dat hij, wel ver van een misdadige te zijn, belooning verdiende. De Koning overhandigde hem, ten teeken van zijne bijzondere gunst, zijn' eigen degen, in plaats van dien, welken hij bij zijne gevangenneming had moeten asgeven; doch verzuimde niet, hem te belasten, dat hij zich haasten zou, om de smart eener geliefde zuster te stillen, en haar te melden, hoe haar Koning aan zijne belofte voldaan had, en zich gelukkig achtte, hare tranen gedroogd te hebben.
Dankbaar voor de grootmoedigheid, waarmede de Koning lautrec regt had laten wedervaren, kon de Gravin omtrent de veelvuldige blijken van zijn' hartstogt niet onverschillig blijven. Zij was de Koningin van alle feesten, en vond den Monarch steeds teeder, bescheiden, schroomvallig,

{==276==} {>>pagina-aanduiding<<}
en ijverig met haar bezig. Maar nog was françoise der deugd getrouw: ook kent zij den gemoedsaard van haren gemaal; zij weet, dat, bij het geringste vermoeden van ontrouw, het met haar leven gedaan is, en smeekt hem, haar naar Bretagne terug te brengen, waar de teederheid voor hare zoo zeer geliefde dochter haar heentrekt. De reis is snel besloten, en, ondanks de dringende beden des Konings en van margaretha de valois, die de Gravin innig had lief gekregen, verlaat zij het hof, en begraaft zich, als 't ware, in haar eenzaam slot.
Des Konings beeld verzelde haar derwaarts, en, van hem verwijderd, bespeurt zij eerst, dat zij hem bemint. Echter was zij nogmaals meesteresse van haar gevoel geworden; want zij kreeg weder smaak in hare bezigheden, en zorgde voor de opvoeding van haar geliefd kind. Doch naauwelijks begon de rust weder bij haar in te keeren, of de Graaf de chateaubriand kondigt haar aan, dat zaken, die de eer van zijn huis betreffen, hem noodzaken, naar het hof terug te keeren; dat hij haar wel achterliet, maar overtuigd was, dat men hem dwingen zou, om haar te laten nakomen. ‘Deze ring,’ zeide hij, terwijl hij hare hand greep, en denzelven aan haren vinger stak, ‘deze ring zal u onderrigten, of het met mijne uitnoodiging, mij aan het hof te volgen, ernst is. Hoe dringend ik ook bidde, bevele, dreige, zoolang de brief niet van een' dergelijken ring, dien ik medeneem, verzeld is, verlaat gij het slot niet, maar antwoordt, dat gij der eenzaamheid de voorkeur geeft. Belooft gij mij dit, dan laat ik u gerust achter.’ Gaarne deed françoise deze belofte, en de Graaf vertrok.
Chateaubriand werd in zijn vermoeden niet bedrogen. Naauwelijks was hij in de residentie aangekomen, of men bestormde hem van alle kanten met verwijtingen, dat hij zijne beminnelijke gemalin aan de zamenleving onttrok. Spotternij en gebeden werden vruchteloos verspild. Chateaubriand verontschuldigde zich met de herhaalde weigeringen der Gravin, op hare zucht voor de eenzaamheid gegrond. Dan, de schijnbare toegevendheid des arglistigen echtgenoots vermogt even weinig. Eindelijk ontdekte een hoveling het geheim van den ring. Schielijk werd een dergelijke vervaardigd. Eene nieuwe uitnoodiging, die de gunsteling des Konings aan den Graaf zond, om de overkomst zijner gemalin te be-
{==277==} {>>pagina-aanduiding<<}
werkstelligen, deed hem een' dringenden brief, dien hij met dit oogmerk aan haar schreef, in het onzalig vertrouwen op zijn' talisman, den hoveling zelf ter bestelling overgeven; de nagemaakte ring werd er bij gedaan, en de Gravin, verbaasd, ongeluk vermoedende, door den verraderlijken trek van haar hart gedreven, spoedde zich naar de residentie.
Men kan zich des Graven toorn en beschaming bij hare aankomst voorstellen! Haar terug te schikken, na de ontdekking des gepleegden verraads, daaraan was niet te denken, en het geringste blijk van uiterlijk misnoegen had hem aan het gelach des dartelen hofgezins prijs gegeven; hij moest alzoo de soltering der ijverzucht stilzwijgend verdragen: maar weldra werd dezelve nog hooger gespannen; want een eervolle last van den kant des Konings noodzaakte hem, zich voor eenigen tijd te verwijderen.
Tot hiertoe was de sombere echtgenoot toch françoise's goede engel geweest; hij had haar den onomstootelijken grondregel, dat zelfs de zaligste wellust den vrede der deugd niet vergoedt, voor oogen gehouden. Toen hij haar verlaten had, zegevierden in 't einde de hartstogt van den beminnelijken Monarch, de vleijerij der hovelingen, de afwezigheid van hare dochter, over welke zij gewoon was den ganschen schat harer liefde uit te storten. Françoise viel, en de angsten der toekomst waren niet heviger, dan de verwijtingen van haar geweten.
Zoodra chateaubriand zijne schande vernam, spoedde hij zich naar zijn slot terug, waar hij, van spijt en woede verteerd, op wraak bedacht was, terwijl zijner ongetrouwe gemalinne, als des Konings verklaarde bijzit, de hulde van het weelderig hof werd toegebragt. Françoise ontving dezelve met een bloedend hart; maar vermoedens van een nog schrikkelijker ongeluk overvielen haar, toen de Koning tot den ongelukkigen veldtogt in Italië henen toog. Op zekeren dag, dat zij zich ongemeen bekommerd gevoelde, meldde men haar een' bode van haren gemaal aan. Bij dezen gevreesden naam overvalt haar de schrik. ‘Wat kan hij willen? Wie zal mij beschermen?’ roept zij in den angst van haar hart, laat den bode voor zich komen, en vraagt naar zijn' last. ‘Mevrouw!’ is zijn antwoord, ‘de Graaf staat op den rand des grafs: hij bezweert u, hem de oogen te sluiten, en zendt u dezen brief, dien hij met eene sterven-
{==278==} {>>pagina-aanduiding<<}
de hand schreef.’ Sidderende leest de Gravin de volgende woorden: ‘Ik sterf. Leeft nog eenig medelijden in uw hart, kom dan mijnen laatsten zucht ontvangen. Ik wil u onze dochter overgeven; ik wil u vergiffenis schenken.... want zoo begeert het de Godheid.’
Na lange, smartelijke onzekerheid, of zij deze roepstem zou volgen, snelt de strafbare echtgenoote in haar verderf. Zij was thans niet meer de bekoorlijke françoise de foix, het sieraad des hofs; zij was eene wanhopig beminnende, die, bleek, ontdaan, door gewetensangst gedreven, haren hartstogt opoffert, om haren pligt te gehoorzamen, en in dezen pligt geen' troost meer vindt; want alles, alles, zelfs hare gloeijende moederliefde, is opgelost in het éénige gevoel, hetwelk zij den Koning gewijd heeft.
In het slot van haren gemaal aangekomen, kwam het haar voor, alsof de opgaande ophaalbrug een' eeuwigen scheidsmuur stelde tusschen haar en hare liefde. Een doodelijke schrik overviel haar. Rondom haar heerscht eene donkere stilte; geen levend wezen ontmoet haar; zij schijnt in haar graf gedaald te zijn, en siddert voor den eenzamen dood. Doch misschien geldt deze stilte 's Graven lijkplegtigheid; misschien stierf hij, zonder haar te vergeven! Deze gedachte overweegt den eersten schrik. ‘Slechts daarvoor behoed mij, o Hemel!’ zucht zij, toen eensslags haar gemaal voor haar treedt. Zijn van toorn fonkelende blik, zijn geel-bleek gelaat verkondigt haar het lot, dat haar toeft. ‘Volg mij!’ zegt hij met eene dreigende stem. Zij volgt hem door de eenzame gangen; bij de kamers, welke zij voormaals bewoonde, blijft zij staan. ‘Hier huist geen overspelig wijf!’ roept hij haar toe. ‘Ga verder!’ Eindelijk komt hij aan eene afgelegen deur, opent dezelve, en stoot de rampzalige in een vertrek, hetwelk door deszelfs inrigting en huisraad alle akeligheden in zich vereenigde. ‘Hier,’ zeide hij, ‘is voortaan uwe woning; hier vertoeft gij, tot het graf u ontvangt. Niet meer aanschouwen uwe oogen het licht. Hier herinnere u alles aan den dood, dien ik u weiger; en, terwijl de wereld u vergeet, zal mijn éénig pogen zijn, uwe dochter te leeren, dat zij u verachte, u vervloeke, gelijk ik u veracht en vervloek!’ Tot hiertoe had françoise, God om sterkte biddende, haar vonnis stilzwijgend vernomen; maar thans riep zij met eene hartverscheurende smart: ‘Bedenk alle folte-
{==279==} {>>pagina-aanduiding<<}
ringen, straf mij met de ijsselijkste pijniging, maar geef mij niet ter prooije aan den haat van mijn kind!’
Lang moest zij deze gevangenis bewonen, zonder dat een menschelijk geluid derzelver stilte afbrak, zonder dat een straal des daglichts derzelver diepe, door eene lamp, welke voor een doodshoofd brandde, slechts zigtbaar gemaakte, duisternis verlichtte. Wie in het slot het daarzijn der Gravin vermoedde, was van medelijden doordrongen; maar, door chateaubriand's onverbiddelijke gestrengheid afgeschrikt, waagde niemand, zelfs den anderen zijn vermoeden te vertrouwen. De getrouwe voedster der kleine heloïse overtuigde zich van den vreesselijken toestand harer geliefde meesteresse; zij alleen had hare onbegrensde liefde voor heloïse gekend; zij was overtuigd, dat geene zonde, geene straf het moederhart ontaardt. Al haar overwegen en streven was, om hare geliefde Gravin te spreken. In een' nacht, dat de zware bedwelming des slaaps, die geene tijdafdeeling tot behoefte maakt, en die door de smart steeds bestreden wordt, de oogen der ellendige omhulde, hoorde zij eene zachte, schroomvallige stem, die haar toelispelde: ‘Moeder! lieve, moeder! ik bemin u toch!’ Wie heeft ooit als moeder gevoeld, wie heeft ooit eene moeder zien gevoelen, dien dit tooneel niet treft? Heloïse's voedster had der Gravinne deze zaligheid bereid, en met dezelve haar verderf.
De Koning vermoedde den schrikkelijken toestand zijner geliefde niet. Dat zij in de magt haars beleedigden echtgenoots was, wist hij; doch hij vreesde meer hare weder ontwakende deugd, dan hij vermoedde, dat haar zoodanig leed was wedervaren. Een brief, dien hij een' vertrouweling opdroeg om haar te doen geworden, valt in 's Graven handen, en drijft zijn' toorn tot het uiterste. Woedend stuift hij in françoise's gevangenis, juist toen zij heloïse bij zich had. De Gravin ziet het verderf des kinds voor oogen; nergens biedt zich een schuilhoek aan voor het onschuldige schepsel; niets blijft haar overig, dan het in het zwarte kleed te wikkelen, dat haar leger als eene doodkist bedekte. ‘Schandelijke echtbreekster!’ riep de Graaf, ‘verwacht uw loon!’ - ‘Wreek u,’ zeide de sidderende vrouw, met eene zachte stem, ‘straf mij: gij kent mijne misdaad.’ Hij heft den dolk op, en grijpt zijn bevend offer. ‘Vader! vader!’ klinkt eene smeekende stem, en uit het doodsge-
{==280==} {>>pagina-aanduiding<<}
waad des legers wikkel zich heloïse, als eene kinderziel op den dag der opstanding, ‘spaar mijne moeder!’ De Graaf staat verstijfd; hij voelt de tranen zijns kinds, dat, aan zijne voeten liggende, de hand, waarin hij den dolk nog heeft, met kussen bedekt. Hij vreest haar te kwetsen; hij heft haar op. Hare kleine armen omvatten zijn' hals. ‘Vergeef! vergeef!’ roept zij onder kussen en tranen. - ‘Gij hebt overwonnen,’ zegt hij, zich tot zijne ongelukkige gemalin wendende: ‘haar dankt gij uw leven.’ En, het kind aan zijn hart drukkende, verlaat hij den kerker.
Heloïse had haar moeders leven gered, maar haar eigen was vergiftigd. Gelijk een schadelijke dauw den groei eener plant verderft, zoo had ook de schrik van dit tooneel de gezondheid des kinds vernietigd. Spoedig daalde zij in het graf. De vrome begrippen van dien tijd noodzaakten den wanhopigen vader, de moeder uit haar levend graf te roepen, om aan het sterfbed van haar kind te bidden; en zijne hevige smart beteugelde in de nabijheid des doodsengels zijne woede.
In dezen tijd was het, dat frans de I bij Pavia zijne vrijheid verloor; een gevangene, voor wien zijne overwinnaars zich eerbiedig bogen. Margaretha meldt harer vriendinne, die zij wel streng door haren echtgenoot bewaakt, maar niet in den kerker gelooft, het ongeluk van haren dapperen broeder; maar de brief wordt door den Graaf onderschept. Grijnzend betreedt hij françoise's somber vertrek, reikt haar den brief toe, en verlustigt zich in de tranen, die harer matte oogen, om het lot van haren geliefde, onwillekeurig ontvloeijen. ‘Ween maar, ween om zijne boeijen!’ roept de Graaf, op een' vreesselijken toon, ‘weldra ook om zijnen dood! Weet, het gif eener sluipkoorts knaagt aan zijn gebeente.’ - ‘o! Dan zijt gij gewroken!’ zucht de Gravin, en verliest hare bewustheid. Chateaubriand rukt haar gevoelloos van den grond op, en een portret glijdt uit haren halshoek; hij ziet het, en herkent den Koning. ‘Ellendige! alzoo tot aan den dood en het graf voedt gij uwe schandelijke liefde? U wacht verderf!’ Françoise keert in het leven terug; zij ziet haar geliefd portret in de handen van haren tiran; zij spant hare laatste krachten in, om het hem te ontrukken, maar vergeefs; hij stoot haar terug, en verlaat razend het vertrek.

{==281==} {>>pagina-aanduiding<<}

Nu zag de ongelukkige het oogenblik van haren dood te gemoet. Dikwijls had zij naar hem gezucht, en nu, in deze afzondering, in deze doodelijke stilte, verlaten van alles, wat ooit haar aanzijn versierd, beroofd van alles, wat hare jeugd haar beloofd had, sidderde zij voor het graf en voor de eeuwigheid. Niet lang duurde deze bange strijd, deze laatste blik op de afgelegde levensbaan. Haar gemaals gevoellooze vertrouwde trad met een' wondarts en een' priester binnen. Gene opende haar de aderen, deze las de gebeden der stervenden voor haar. Weldra overtrok eene doodsbleekheid hare schoone armen, hare bekoorlijke trekken; haar leven vloeide weg. Haar laatste snik bad om de gunst, met hare verstijvende hand haren echtgenoot om vergeving te smeeken; maar het werd haar geweigerd.
De haat overleefde haren dood niet. Reeds toen de priester den Graaf haar verscheiden meldde, vond hij zich door onrust gekweld, en van dit oogenblik verging zijne rede in den storm, dien het berouw zonder mogelijkheid van vergoeding in zijne ziel verwekte. Het graf zijner gemalin en dochter was zijne bestendige verblijfplaats. Bleek en akelig als een spook vervulde hij het grafgewelf met zijne jammerklagten, besproeide den kouden steen, die de namen zijner verlorenen droeg, met vruchtelooze tranen, en doorwaakte zijne nachten onder de kwellingen van een gefolterd gemoed.
Toen frans de I, uit zijne gevangenschap ontslagen, weder in Frankrijk kwam, vernam hij den dood der vrouwe, die hij zoo vurig had bemind. Hij verlangde op haar graf te weenen. De priester, die françoise's ziel ten hemel geleid had, voerde hem aan haar graf. Terwijl de Koning, in smartelijk gepeins verzonken, daar vertoeft, komt chateaubriand. Verwonderd een' vreemdeling in dit heiligdom te zien, wordt zijn gevoel razernij, toen hij den Koning herkent. Hij rukt zijn zwaard uit de scheede, en dringt op hem aan met de woorden: ‘Gij zijt het! gij hebt haar vermoord!’ Frans blijft onverschrokken voor hem staan; de mensch in hem voelde zich diep strafbaar, de Koning kende geene vrees. De Graaf werpt zijn zwaard van zich, en bedekt, luid weenende, zijn gezigt. ‘Ga, ongelukkige!’ roept de Vorst getroffen; ‘wij zijn beide gerigt.’






{==282==} {>>pagina-aanduiding<<}

Persoonlijke veiligheid in Italië.

(Uit de Histoire de la Peinture en Italie, par M.b.a.a. 1818.)

Ik kwam in eene der bevolktste steden van Italië. Eene jonge dame, die ik, des avonds, uit een gezelschap te huis bragt, zeide mij: ‘Ga toch denzelfden weg terug, niet dwars over de straat aan het einde; het is daar eene eenzame plaats.’ - Ik reis van Milaan naar Pavia, om den beroemden scarpa te zien; mijn vertrek is bepaald, twee uren vóór zonneöpgang; doch mijn voerman weigert ronduit aan te spannen. Dit kwam mij vreemd voor; doch ik vernam weldra, dat hij bang was uitgeplunderd te zullen worden. - Ik kom te Lucca; een gedrang van menschen houdt mij op; ik vraag naar de oorzaak: men berigtte mij, dat daar zoo even een mensch, bij het uitgaan van de Vesper, met drie messteken was vermoord geworden, en dat, toen de moordenaar hem trof, hij uitriep: ‘Eindelijk zijn de Fransche Gendarmes voort, die mij drie jaren lang in den weg geweest zijn!’ waarop hij, met het bloedig mes in de hand, zijnen weg vervolgde. - Ik kom te Genua. ‘Het is zonderling,’ zeide het hoofd der regering tot mij; ‘tweeëndertig Fransche Gendarmes wisten hier de publieke veiligheid te bewaren; thans hebben wij tweehonderdvijftig inboorlingen, en er wordt aan alle kanten gemoord.’ Ik bezoek de Opera: toen men naar huis zou gaan, zie ik, dat elk zich voorziet; de jonge lieden droegen dikke stokken; allen gaan in het midden der straat, en, een' hoek om moetende slaan, in eene wijde bogt. In het parterre zegt men, met bedoeling overluid, dat men geen geld bij zich heeft. - Toen ik te Novara in garnizoen lag, merkte ik op, dat men in den grond zeer dikwijls schatten vond, die roovers aldaar verborgen hadden, doch welke zij, door den dood overvallen, geene gelegenheid hadden gehad, hunnen makkers aan te wijzen; en dat men, in de stad door roovers
overvallen, zich wel wachtte roovers te schreeuwen, in welk geval niemand zou zijn ter hulpe gesneld: om die reden riep men brand! - Deze gevaarlijkheid is dan ook voorzigtige lieden diep ingeprent. Reizenden vormen steeds karavanen, of voorzien zich van eene schutwacht. De

{==283==} {>>pagina-aanduiding<<}
aanmatigingen der roovers in de zamenleving ontspringen uit de verjaring hunner vermeende regten. In de bergen van Fondi en op de grenzen van Napels is het niet vreemd, dat het moordenaars handwerk, sedert driehonderd jaren, van vader tot zoon is overgegaan. Piemont is vol boeren, die bekend staan, door sluipmoord zich verrijkt te hebben. In hetzelfde gerucht staat de postmeester van bre....; maar hij is daarom niet te minder gezien; en, verkeerdet gij in het land, gij zoudt mede eenen spitsboef nog al naar de oogen zien, die zoo menigmaal in het jaar uw leven in zijne hand heeft. - Ik verlangde, in de omstreek van Bologna, zeker hooiland te zien, dat achttienmaal in het jaar gemaaid zou kunnen worden. Men zond mij, te dien einde, naar den pachter. Bij het rondwandelen wees ik hem vier mannen, die, digt aan den weg, in de schaduw van eenen boom lagen. ‘Dat zijn roovers,’ zeide hij. Mijne verbazing bemerkende, verhaalde hij mij, dat hij geregeld alle jaren op zijne pachthoeve aangegrepen werd. De laatste keer duurde de aanval drie uren, onder een aanhoudend snaphaanvuur. Aan den uitslag twijfelende, wilden de roovers de stalling in brand steken, toen de aanvoerder, bij het aanbrengen van vuur, door een geweerkogel in het voorhoofd getroffen werd, waarop de bende de wijk nam, onder bedreiging van terug te zullen komen. ‘Als ik,’ vervolgde hij, ‘met alle de mijnen om het leven gebragt wilde worden, behoefde ik hen slechts bij de Overheid aan te geven. Mijne beide veehoeders zijn roovers; want zij hebben, maandelijks, twintig franken loon, en verspelen, alle zondagen, tien of vijftien: doch afdanken kan ik hen niet; ik wacht, tot zij zich eenmaal beklagen. Gisteren joeg ik een' bedelaar weg, die, op gezette uren, mijne deur belegerde; mijne vrouw was daar hoogst ongerust over, verzekerende dat hij een verspieder van de roovers was.
Ik zond hem achterna, en liet hem eene flesch wijn en een brood geven.’


Werking der muzijk op dieren.

De bekende Schrijver, vigneul-marville, verhaalt, het gevoelen, dat ook de dieren de muzijk, bijzonder van blaasinstrumenten, beminnen, zelf te hebben onderzocht. ‘Op het land zijnde, zegt hij, plaatste ik mij eens aan een

{==284==} {>>pagina-aanduiding<<}
venster, uitziende op een hoenderpark, om, terwijl er op eene trompet geblazen werd, eene kat, eenen hond, een paard, eenen ezel, eene hinde, koeijen, kleine vogelen, eenen haan en hoenders waar te nemen. Ik bemerkte niet, dat de klank der trompet op de kat den minsten indruk maakte; en uit hare bewegingen besloot ik, dat zij alle muzijk en instrumenten der wereld voor eene enkele muis zou gegeven hebben; althans zij betoonde niet de minste vreugde, en in de zon sliep zij in. De hond ging, als een aap, op de achterpooten staan, en hield zijne oogen bestendig op den bespeler der trompet gerigt. Het paard bleef, op eenmaal, voor het venster staan, en hief, terwijl het gras afscheerde, den kop van tijd tot tijd in de hoogte. De ezel gaf geen teeken van gewaarwording, en vrat rustig zijne distelen: Asinus ad Lyram, dacht ik. De hinde spitste hare groote breede ooren, en scheen zeer opmerkzaam. De koeijen bleven een weinig stilstaan; maar, nadat zij ons aangezien hadden, even of zij ons kenden, vervolgden zij haren weg. De kleine vogelen, zoo wel die in eene vlugt zaten, als die op de boomen en struiken zich bevonden, vingen aan met zingen, alsof zij bersten zouden. De haan, daarentegen, dacht aan niets dan aan zijne hennen, en de hennen aan niets dan aan haar voedsel, en allen toonden geen behagen te hebben in het hooren eener trompet.’
Dat de paarden zeer opmerkzaam zijn op den klank der trompet, weet ieder ruiter; maar dat zij de denkbeelden of gewaarwordingen, daaraan somwijlen verbonden, nog lang naderhand in het geheugen behouden, wordt door verscheidene ondervindingen, waarvan ik eene kan mededeelen, bewezen. In een der jaren tusschen 1780 en 1790 werd, in den herfst, van het Cuirassiers-regement, waarvan toenmaals de Staf in Aschersleben lag, onder anderen een oud ruiterspaard uitgemonsterd, dat door eenen bij de poort wonenden molenaar gekocht werd, die hetzelve, aan voorspanning gewend zijnde geworden, dagelijks gebruikte, om eene kar met graan van de stad te halen en het meel derwaarts te voeren. Gedurende den geheelen winter was het paard zeer rustig; doch toen de molenaar hetzelve, in het voorjaar, de exercitieplaats, kort aan de stad, voorbij voerde, en juist de aanval geblazen werd, zag men den ouden knol de ooren spitsen, en in galop, zonder dat de molenaar in staat was hem te houden, zich in de

{==285==} {>>pagina-aanduiding<<}
gelederen van hetzelfde eskadron voegen, waartoe hij voormaals behoord had, en juist op zijne oude plaats. De ruiters, die het paard kenden, waren menschelijk genoeg, het dier niet te slaan; en het geheele regement brak uit in een algemeen gelach.





Napoleon en de tooneelspeelster Bourgoin.

Het is bekend, dat Mejufvrouw bourgoin zich steeds eene hevige vijandin, van napoleon betoonde, en dat zij zich menigmaal onvoorzigtige doch snedige gezegden te zijnen nadeele veroorloofde. Hij nam voor, zich te wreken; en de Graaf montalivet, toenmaals Minister, moest, als werktuig, daarin deelen. Deze onderhield, namelijk, deze Actrice, en had het zwak, te haren aanzien, ijverzuchtig te zijn. Napoleon, die des nachts zoo wel als bij dag gewoon was te arbeiden, zond eens, des avonds om elf ure, eenen Page aan montalivet, met bevel om oogenblikkelijk aan het paleis te komen. De Page vindt den Minister niet te huis; doch men gaat hem vinden bij zijne minnares. Montalivet kleedt zich in de haast, omhangt zijne ordesteekens, en snelt naar de tuileries. Naauwelijks is hij weg, of er wordt op nieuw bij Mejufvrouw bourgoin aangeklopt. Zij meende, dat de Minister iets vergeten had; doch neen, men behandigt haar een' brief, door een' Page van wege den Keizer afgegeven. Zij breekt hem open in de grootste ontsteltenis, en leest de, door 's Keizers hand, zeer slecht geschrevene woorden, dat zij zich, zoo dadelijk, naar het paleis der tuileries moet begeven. Zoo ras mogelijk kleedt de Dame zich aan, laat aanspannen, en rijdt, met hevige hartklopping, naar het paleis. Napoleon onderhoudt intusschen zijnen Minister over projecten, decreten, laat hem plans afteekenen, ontwerpen afschrijven, enz. Midden in den arbeid komt een Page binnen met de boodschap: ‘Zij is daar.’ - ‘Laat zij binnenkomen,’ zegt de Keizer. Montalivet ziet even over zijne papieren heen naar de opengaande deur, om te weten, welk nachtelijk bezoek dit wezen moge, en ziet - Mejufvrouw bourgoin! De pen valt hem uit de hand, en
met open mond en groote oogen blijft hij stokstijf zitten. De schoone nadert den Keizer, en

{==286==} {>>pagina-aanduiding<<}
zegt eerbiedig, dat zij, ten gevolge zijner bevelen, zich heeft laten vinden. Napoleon, zonder haar met eenen blik te verwaardigen, wijst naar de tegenovergestelde deur, en zegt: ‘Ga in gene kamer.’ Zij verdwijnt, en de arme montalivet moet, met het koude zweet op het voorhoofd, nog twee uren lang, die hem eene eeuw schijnen, voortarbeiden. Eindelijk wordt hij heengezonden. Vervolgens belt de Keizer, en beveelt een' binnentredenden Kamerdienaar, bourgoin te zeggen, ‘dat hare rol gespeeld is, dat zij naar huis kan gaan.’ - Den volgenden dag verhaalde hij zelf de klucht. Montalivet was met de ontknooping te vreden; maar de Actrice gevoelde zich diep vernederd, en hield het daarvoor, dat zij doodelijk beleedigd was geworden.






De ontkoming van Hugo de Groot uit de Loevesteinsche gevangenis, den 22sten van lentemaand MDCXXI.


Eene Vertelling.

I.


Komt, lieve kind'ren, zet u neer 
Bij 't vrolijk brandend vuur: 
Wij hebben 't bij den haard zoo wél; 
't Is buiten koud, het wintert fel, 
Het weêr is bijster guur. 
 
Wat is een winteravond lang! 
En toch heeft hij zijn zoet: 
Dat buiten vrij de stormwind raaz' 
En door het dor geboomte blaaz', 
Wij hebben 't hier toch goed. - 
 
‘Och, vaderlief! vertel ons wat 
Uit overouden tijd. 
Gij hebt, zoo dikwijls, door uw taal, 
En door zoo menig zoet verhaal, 
Ons kinderhart verblijd.’ - 

{==287==} {>>pagina-aanduiding<<}

Heb ik, door menig zoet gesprek, 
Mijn kind'ren! u verheugd? 
Dit uurtje zij dan weer gewijd 
Aan een verhaal uit d'ouden tijd, 
En leerzaam voor uw jeugd. 
 
Laatst sprak ik u van Barneveld, 
En van zijn' droeven dood; 
'k Vertelde u gist'ren van Piet Hein; 
Thans gaat de reis naar Loevestein, 
Den kerker van De Groot. 
 
Zijn kerker - denkt daarom toch niet, 
Dat hij een booswicht waar'. 
Vaak, kind'ren! wordt de deugd miskend, 
En zucht haar trouwste vriend, in 't end, 
In kerkers bang en naar. 
 
Dit lot was ook De Groot bereid. 
Een droevig misverstand 
Beroerde beide kerk en staat, 
En stookte 't vuur van twist en haat 
In 't lieve vaderland. 
 
De Groot blijft aan zichzelf gelijk; 
Zijn deugd trotseert het lot; 
Een lot, dat hem het ergste spelt, 
Nu hij den grijzen Barneveld 
Ziet sneven op 't schavot. 
 
Maar groote Hugo beeft niet, neen; 
Zijn blank gewisse is rein: 
De wraakzucht raze woest en dol, 
Hij siddert voor geen kerkerhol 
In 't sterke Loevestein. 
 
Hij hoort zijn vonnis rustig aan, 
En slaat het oog op God; 
Hij zucht slechts om zijn vaderland, 
Maar schaars om eigen boei en band 
En 't onverdiende lot. 

{==288==} {>>pagina-aanduiding<<}

Wat vreugd! zijne overdierb're vrouw 
Deelt zijn gevangenis: 
't Is hem tot troost in zijn verdriet, 
Dat hij zijn gade bij zich ziet, 
En dat hij bij haar is. 
 
Nu is het somber Loevestein 
Voor hem geen kerker meer: 
Ook dáár geniet hij 't hoogst geluk; 
Zijn Reigersberg verzacht zijn' druk, 
En troost hem keer op keer. 
 
Wanneer de schemeravond valt, 
En 't duister wordt en naar, 
Dan roept zij: ‘Hugo, kom bij mij!’ 
En hij legt boek en schrift ter zij', 
En zit dan nevens haar. 
 
Dan spreekt hij met zijn Reigersberg 
Van God en deugd en pligt. 
Dan vraagt zij, en hij antwoordt weer, 
Maar denkt aan eigen smart niet meer, 
En 't lijden valt hem ligt. 
 
Zijn geest verheft zich dan zoo vrij, 
Door boei noch band omvat: 
Hij heeft zijn' overkostb'ren tijd 
Aan godsdienst, regt en deugd gewijd; 
De wijsheid is zijn schat. 
 
En somtijds slaat hij ook de luit 
Voor 't ed'le, goede en schoon'; 
En somtijds stemt zijn hand de lier, 
En zingt, met kracht en ed'len zwier, 
Op onbedwongen toon. 
 
En somtijds schenkt een kinderspel 
Zijn ziel de reinste vreugd; 
En als hij dan den drijftol slaat, 
Dat hem het zweet op 't voorhoofd staat, 
Dan denkt hij aan zijn jeugd. 

{==289==} {>>pagina-aanduiding<<}

Dan denkt hij aan geen twisten meer 
Van Gommer of Armijn; 
Dan wordt het hem om 't hart zoo wél, 
En, onder 't vrolijk kinderspel, 
Kan hij gelukkig zijn. 
 
Twee jaren vloden schier daarheen, 
In stagen wisselkeer; 
Maar, eer de tweede jaarkring sloot, 
Herkreeg de wakk're Huig de Groot 
De dierb're vrijheid weer. 
 
Ja, hij herkreeg de vrijheid weer 
Door moed, beleid en trouw, 
En dankt, voor dat onschatbaar goed, 
Met een door vreugd verrukt gemoed, 
Naast God, zijn dierb're vrouw. 



II.


Niet ver van 't sterke Loevestein, 
Dáár, waar de Merwe stroomt, 
Heft Gorinchem zijn torens op, 
En statig steken zij hun top 
Ver boven 't hoogst geboomt'. 
 
Maar dáár ook had De Groot een' vriend; 
Zijn naam was Daatselaar: 
Hij bleef, met zijn beminde vrouw, 
Den ed'len Hugo toch getrouw, 
Ondanks het bangst gevaar. 
 
En grooten Hugo's lieve vrouw 
Trok dikwijls derwaarts heen, 
En vond er, in haar' droeven staat, 
Bestendig hulp en vriendenraad, 
En zoeten troost meteen. 
 
Ontbrak haar iets, 't zij groot of klein, 
Dan was zij straks gereed; 
Dan stak ze met het schip van land, 
En zette voet aan d'overkant, 
En niemand deed haar leed. 

{==290==} {>>pagina-aanduiding<<}

't Was dan, in 't huis van Daatselaar, 
Dat zij haar hart ontsloot; 
Dan sprak zij daar van 't geen haar ziel, 
In 't lijden, vaak zoo bitter viel, 
En weende om haar' De Groot. 
 
Maar dan, door 't zoet gesprek verkwikt, 
En vol van trouwe min, 
Onttrok zij zich aan 't gul onthaal, 
En spoedde zich tot haar' gemaal, 
En vloog ter slotpoort in. 
 
En 't blij: ‘Mijn Huig, daar ben ik weer!’ 
Klonk langs de wanden rond: 
Maar dan ook sprak het vol gemoed 
Door handdruk, kus en tranenvloed, 
En spraakloos bleef de mond. 
 
Vaak kwam, op 't slot, voor Huig de Groot, 
Een kist met boeken aan: 
Maar als die koffer ging of kwam, 
En als de slotvoogd dit vernam, 
Dan moest hij opgedaan. 
 
Maar, daar hij niets dan boeken vond, 
Tot tien of twintig keer, 
Kreeg hij in dit bedrijf verdriet, 
En opende den koffer niet, 
En onderzocht niet meer. 
 
‘Wat raakt mij,’ dacht de slotvoogd ook, 
‘Wat mijn gevangen' leest? 
Hij is en blijft mij toch ten buit; 
Geen boek voert hem den kerker uit; 
'k Ben daar niet voor bevreesd.’ 
 
Nu blijft de koffer ondoorzocht, 
In 't komen als in 't gaan. 
‘'t Zijn boeken!’ is het eerste woord, 
Wanneer men van een' koffer hoort, 
En niemand denkt er aan. 

{==291==} {>>pagina-aanduiding<<}

Dit los en onbedacht bedrijf 
Merkt Hugo's weêrhelft op: 
De hoop op redding zweeft haar voor; 
Zij peinst en denkt er diep op door; 
Nu rijst haar vreugd ten top. 
 
‘Die koffer moet het middel zijn 
Tot slaking van mijn' man. 
Men neem' beleid en list te baat; 
Hier voegt een kort en goed beraad; 
Men poge, wat men kan.’ 
 
Zoo spreekt zij, en zij meldt haar' vriend 
De vond, zoo wél bedacht; 
En Hugo kust de dierb're vrouw, 
En prijst haar kloek beleid en trouw, 
En neemt haar' raad in acht. 
 
Hij vlijt zich in den koffer neêr, 
Beroofd van licht en lucht; 
En zij beproeft nu, met haar' man, 
Hoe lang hij 't daarin harden kan, 
Ook zonder 't minst gerucht. 
 
Nu deelt zij spoedig haar geheim 
Der trouwe dienstmaagd meê; 
En Elsje biedt zich willig aan, 
Om met den koffer scheep te gaan, 
Gelijk zij dikwijls deê. 
 
‘Mevrouw!’ hervat de kloeke maagd, 
‘Ben ik maar eens van land, 
Houd dan op 't schip en mij het oog; 
Ik sla mijn' neusdoek dan omhoog, 
Al wuivend met mijn hand. 
 
Die leus zij u een zeker blijk, 
Dat wij behouden zijn. 
Als gij van mij dit teeken ziet, 
Verban dan vrij uw zielsverdriet, 
En dat uw vrees verdwijn'.’ 

{==292==} {>>pagina-aanduiding<<}

Dus spreekt het teeder maagdelijn, 
En toont haar edel bloed: 
Maar Reigersberg denkt aan haar lot, 
En keert zich, in 't gebed, tot God, 
En wapent zich met moed: 
 
En staart slechts op den blijden dag, 
Die haar geluk volmaakt; 
Die haar beleid en moed bekroont, 
Haar huw'lijksmin en trouw beloont, 
En Hugo's banden slaakt. 


(Het vervolg en slot hierna.)



Het menschelijk leven, of een kwartier uurs levensgenot.

'k Schenk, hoe veel jaar ge u zelf moogt geven,	
U zes-en-negentig te leven;		96
Gij rekent juist, dat van dien tijd	
Gij 't derde deel al slapend slijt.	32	
Voor ziekten, reizen, ongevallen,	
Toch beurtelings het lot van allen,	
Een vierde van dien duur gesteld,	
Is vier-en-twintig jaar ontsneld.	24	
Twee uren daags, maakt weer acht jaren,	
In werk of studie heengevaren.	8	
Het dubbel in verdriet of kruis,	
Het zij dan in- of buitenshuis.	16	
Een half uur daags voor plannen maken,	
Zal nog twee jaren zoek doen raken;	2	
En vijf voor baard en voor toilet,	
Is dus op vijf kwartier gezet.	5	
Twee uren daags voor drinken, eten,	
Wordt weer acht jaren meê gesleten.	8	
Nu rest slechts één, om dát te doen,	
Wat 't muschje doet in 't lentegroen.	1	
Dus hebt gij, is dees tijd ontschoten,	-	96
Slechts één kwartier uurs daags genoten.	

(Uit het Fransch.)







{==293==} {>>pagina-aanduiding<<}

Mengelwerk.

Verhandeling, over de natuurkunde.


Door Johannes Buys (*).

Meermalen is van deze plaats tot u, Mijne Heeren, gesproken over het nut en voordeel, dat de beoefening der Natuurkunde ons aanbiedt. Ik zelf droeg u, vóór weinige jaren, de Natuurkunde voor, als die wetenschap, welke het Opperwezen het meest verheerlijkt, en den mensch in zijne hoogste waarde leert kennen. Dan, sedert men het spoor, door den onsterfelijken newton aangewezen, meer en meer verlaat, en zich in eene zee van bespiegelingen en stellingen verliest; sedert men zich in zijne denkbeelden zelf eene Natuur schept, en de werkdadige Natuur aan deze dikwerf hersenschimmige leer wil onderwerpen; sedert men van allerlei inponderabele stoffen spreekt, en daardoor de verborgene hoedanigheden der Ouden weder opwarmt, of liever doet vervangen; sedert men het zielkundige (psychische) en bovennatuurkundige (metaphysische) met het natuurkundige (physische) verwart, en bovennatuurkundige werkingen (zoo die mogten bestaan) voor natuurverschijnselen opdischt, - kan men niet te veel over den waren aard der Natuurkunde, en de middelen, waardoor men tot hare kennis geraakt, spreken.
Vergunt mij dan, Mijne Heeren, dat ik u dezen avond bezig houde met eene beschouwing van de (naar ons

{==294==} {>>pagina-aanduiding<<}
inzien) waarachtige Natuurkennis, door u aan te toonen:

I.Wat men door de Natuur en hare kennis behoort te verstaan.

II.Wat hare bedoeling zij, en welke voordeelen zij haren beoefenaren aanbiedt.

III.Door welke middelen men tot hare kennis en gebruik geraken kan.


I. Wij zullen ons niet ophouden, met de gevoelens van oude en latere Wijsgeeren omtrent de beteekenis van het woord Natuur na te gaan, hetgeen ons als van zelve tot vele spitsvindigheden zou leiden, die geenerlei nuttige strekking konden hebben. Voor eene gemengde vergadering als deze kan het geen wezenlijk nut aanbrengen, te onderzoeken, wat aristoteles, in een uitvoerig hoofddeel, van dat woord wilde maken; wat boyle daarvan in eene geheele verhandeling leerde; wat redenen buffon aanvoerde, toen hij van de Natuur zeide: ‘dat de tijd, de ruimte en de stof hare middelen, het heelal haar voorwerp, en hare bedoeling de beweging en het leven waren;’ of dat wij nasporen, wat nieuwere Wijsgeeren meenen, wanneer zij door haar verstaan de oplossing van het vraagstuk, of wel de verklaring, hoedanig eene Natuur mogelijk zij? omdat zij de Natuur, als de stoffelijke wereld, niet voor bewezen houden te bestaan, zoo als wij die waarnemen, maar alleen, zoo als wij die in ons verstand denken. - Neen! veeleer zullen wij deze zaak zeer eenvoudig behandelen, en alleen door de Natuur verstaan de stoffelijke wereld, dat is, al de voorwerpen, die ons omringen en onze zintuigen aandoen, met derzelver werkingen op elkander; en noemen de Natuurkunde die wetenschap, welke ons de eigenschappen der ligchamen en derzelver werkingen op elkander, met de ontelbare verschijnselen, die daaruit voortspruiten, leert, en de reden, waarom die verschijnselen dus en niet anders zijn; zonder ons op te houden met de grondkrachten zelve te willen kennen, welke alle deze verschijn-
{==295==} {>>pagina-aanduiding<<}
selen voortbrengen: want deze zullen wel altijd buiten de grenzen der menschelijke kennis blijven. - Even als een naauwkeurig waarnemer, die zich bij een uurwerk bevindt, waarvan de werkmeester en beweegoorzaak voor hem verborgen zijn, gedurig nagaat en opmerkt, hoedanig en in welk eene orde sommige raderen in
elkander vatten, en eindelijk door vele waarnemingen en proeven het zoo ver brengt, dat hij eenig verband in dezelven bespeurt en iets van het zamenstel begrijpt, zonder evenwel daarom nog iets te weten van deszelfs eerste beweegoorzaak, als daar zijn de veer of de gewigten; zoo verkrijgt de natuuronderzoeker zijne kennis, en ontdekt de wetten, welke de Natuur in hare werken volgt; hij doorziet de oorzaken van sommige verschijnselen, en tracht op deze wijze zijne kennis van oorzaken en gewrochten, als de ware bedoeling der Natuurkunde, meer en meer uit te breiden: van welke bedoeling, en daaruit volgende voordeelen, wij nu, in de tweede plaats, kortelijk zullen gewagen.
II. Wat de bedoeling der Natuurkunde zij, en het voordeel, dat zij haren beoefenaren verschaft, kan, onzes inziens, niet korter en geschikter getoond worden, dan door in algemeene trekken aan te wijzen de toepassingen, welke men van hare kennis maken kan. Immers moet het oogmerk des natuurkundigen zijn, kennis te verkrijgen van de algemeene wetten, waaraan de Natuur, in hare werkingen, alles, wat bestaat, onderworpen heeft, door den bestendigen tred, welken zij in hare werkingen houdt, wel op te merken; van de wijze, waarop zij zoo vele wonderbare verschijnselen voortbrengt, en van het verband, dat er bestaat in de stoffen, welke de ons omringende ligchamen zamenstellen; terwijl hij naauwkeurig den weg bespiedt, welken zij inslaat, om deze onophoudelijk te wijzigen. Wie kan nu een oogenblik twijfelen aan het groote voordeel, dat deze wetenschap aanbrengt, waarvan het doel zoo veel groots en schoons bevat? Immers wij zelven behooren tot haar gebied, en zijn onderworpen aan dezelfde wet-
{==296==} {>>pagina-aanduiding<<}
ten en dezelfde wijzigingen, welker kennis zij bedoelt. Dan, zoo dit nog niet genoeg mogt zijn, en deze enkele overweging nog geene volkomene toestemming kan vorderen, zoo pleiten onze gedurige behoeften tot haar voordeel. In haren boezem vindt de mensch de vele bronnen zijner genoegens, en die zijner rampen; elk oogenblik ondervinden wij den heilzamen invloed harer kennis, om genoegens te bevorderen, of om rampen af te wenden. Mogt evenwel ook deze drangreden nog zonder kracht zijn bij hen, die gewoon zijn al hunne behoeften te verkrijgen door de werkzaamheid van anderen, terwijl zij zulks door deze wetenschap in hunne eigene magt hadden, wijzen wij dan nog meer persoonlijke voordeelen aan. Stellen wij ons voor twee menschen, die alles met elkander gemeen hebben, uitgezonderd de kennis der Natuur, zoo als die door ons omschreven is, en wel zoodanig, dat de een die wetenschap geheelenal heeft verwaarloosd, zoodat hij geen het minste denkbeeld heeft van de oorzaak eens
eenigen verschijnsels, terwijl de ander een schrander natuurkenner is. Welk een in het oog loopend verschil zal hier plaats hebben! De onwetende, geheel aan zichzelven overgelatene ziet niets van zijne gemeenschap en betrekking met de wezens, die hem omringen; zij blijven hem geheel onbekend en vreemd. In het midden dezer verbazende menigte blijft hij eenig, als in het niet bestaan; hij is als met eenen sluijer omgeven, en kan het niet dan met den slag ontwaren, wanneer er iets rondom hem gebeurt. Zoo hij van tijd tot tijd iets nieuws ondervindt, zoo eenig voor hem vreemd verschijnsel hem treft, staat hij verbaasd, dikwerf ter neêrgeslagen en verschrikt, geheel overgegeven aan al de gevolgen van onzekerheid en verwarring. Dus gaat hij voort, in eenen staat van diepe onwetendheid te leven. Geheel onkundig van hetgeen hij is, en van hetgeen hij zoude hebben kunnen zijn, verlaat hij het tooneel der wereld, nagenoeg even zoodanig als hij er was opgekomen; hebbende niets anders dan eene ellendige, lij-
{==297==} {>>pagina-aanduiding<<}
delijke rol gespeeld, geheel strijdig met de bedoeling zijns wijzen en grooten Makers. - De ander, daarentegen, ziet niets met onverschilligheid, omdat voor hem niets volkomen vreemd is. Alles, wat hem omringt, wordt door zijne kennis der Natuur in een zoo helder licht geplaatst, dat hij in staat is, hetzelve te onderzoeken. Hier en daar doorziet hij den zamenhang van oorzaken en gewrochten, en dringt met zijnen geest tot de verborgenste schuilhoeken der natuurgeheimen door. De Natuur, zoo treffend schoon in hare kleinste deelen, als verheven groot in hare algemeene wetten, spreidt voor zijn oog al hare heerlijkheid en glans ten toon. Ja, men zoude kunnen zeggen, dat hij geplaatst was tusschen de natuurkrachten en de stof, om op deze laatste de meeste harer wetten, met de noodige wijzigingen, aan te wenden tot zijne eigene behoeften en belang. Immers is het hem geoorloofd, stoffen te vereenigen en weder vaneen te scheiden, te verbinden of te ontbinden.
Voor hem heeft alles eene inwendige kracht, en ieder wezen ziet hij met opmerkzaamheid zijne rol spelen op het uitgestrekt tooneel der wereld. Hij zelf deelt in deze wonderbare tooneelen; hij leeft, als Heer der Natuur, in het midden van eene maatschappij, waarvan al de leden, onderling verbonden, door naauwe betrekkingen zich vereenigen, om zijn gelukkig bestaan te verlengen en te veraangenamen. - Wie zoude nu een oogenblik aarzelen, om tusschen den staat van deze beide personen te kiezen? Kunnen wij niet met alle regt zeggen, dat de moeite, welke men tot de ware beoefening der Natuurkunde moet aanwenden, rijkelijk en menigvuldig wordt beloond door het groote voordeel, dat zij allerwegen haren ware beoefenaren doet ondervinden? Ja, wat nog meer zegt, elke stap, dien wij in deze wetenschap voorwaarts zetten, doet ons telkens meer en meer zien de eeuwige grootheid van Hem, die altijd was en altijd wezen zal, voor wien geene ruimte of tijd bestaat, die den Orion en andere ontelbare zonnestelsels het aan-
{==298==} {>>pagina-aanduiding<<}
zijn gaf, en boven melkwegen en nevelvlekken zijnen eeuwigen, vaderlijken schepter zwaait.
III. Na u, Mijne Heeren, den aard der Natuurkunde, en hare bedoeling en voordeelen, met eenige losse trekken geschetst te hebben, blijft ons nu de beantwoording der vrage over: ‘Door welke middelen kunnen wij tot de kennis en het regt gebruik dezer wetenschap geraken?’
Daar de Natuurkunde eene wetenschap is, welker kennis berust op het wél kennen der gewrochten, welke de Natuur door hare werkingen daarstelt, zoo loopt het als van zelve in het oog, dat wij deze kennis op geene andere wijze kunnen verkrijgen, dan door wél en naauwkeurig waar te nemen, wat er gebeurt, of wat wij door proeven kunnen voortbrengen; dat is, door aandachtig gade te slaan, wat er in de Natuur geschiedt, en welke omstandigheden daarbij plaats hebben: en, wanneer wij de Natuur niet zien werken, zoo als wij het gaarne zagen, dat wij dan kunstmiddelen in het werk stellen, om hare werking zoodanig te doen zijn, als onze bedoeling zijn moet; welk laatste men het doen van proeven noemt.
Verbeelden wij ons, geplaatst te zijn naast de onzigtbare hand, welker werking wij willen kennen en navolgen. Nemen wij dan wél en naauwkeurig waar, welke werktuigen zij gebruikt, op welke wijze zij er gebruik van maakt, en in welke evenredigheid zij dezelven verbindt. Doch, kunnen wij het oogenblik van hare werking niet treffen, nemen wij dan proeven te baat; dat is, gebruiken wij kunstmiddelen, om de Natuur in dien staat te brengen, zoo als wij haar gaarne zagen werken. Nemen wij de gewrochten, reeds door haar te zamengesteld, en onderzoeken wij daarvan de eigenschappen, met dezelven in hunne deelen te ontleden; en bezien wij vervolgens, of wij ze weder kunnen te zamenstellen, zoo als wij het van de Natuur ontvingen.
Wij zeiden daar zoo even, dat wij wél en naauwkeurig moesten waarnemen. Vergunt mij, hierbij een oogen-
{==299==} {>>pagina-aanduiding<<}
blik stil te staan, omdat, in het wél beoefenen der Natuurkunde, op het wél waarnemen alles aankomt. ‘Wat behoort er dan toe, om wél waar te nemen?’ Het antwoord is eenvoudig: dat wij de zaken zoodanig waarnemen, als zij wezenlijk zijn, en ons op geenerlei wijze laten misleiden. Dan, ‘van welke middelen moeten wij ons bedienen, in welk eenen stand moeten wij ons plaatsen, om aan deze noodzakelijke vereischten te voldoen?’
De middelen, om wél waar te nemen, zijn onze zintuigen. Door deze alleen kennen wij de geschapene wereld; en door deze is het, dat wij met de Natuur en hare werkingen in verband geraken. Wij moeten dan zorg dragen, dat wij de verschijnselen onder het bereik van zoo vele zintuigen brengen als mogelijk is, en dat deze zintuigen zoo duidelijk en onderscheiden de zaken kunnen voorstellen, dat er geen twijfel aan het verschijnsel zelve zij. Dit laatste is zoo in het oog loopend klaar, dat het niet behoeft herhaald te worden: want als het verschijnsel, dat wij door onze zintuigen waarnemen, niet duidelijk gezien, gehoord, geroken, gesmaakt of gevoeld wordt, dan kan men ook niet zeggen, hoedanig het verschijnsel zelve is. Doch het eerste zoude opmerking kunnen verdienen, en men zoude meenen, dat dit vereischte overtollig ware. Dan, slechts één voorbeeld zal het gestelde kunnen ophelderen. Verbeeldt u op eenigen afstand iemand te zien, die eene viool in de eene hand en een' strijkstok in de andere heeft; terwijl hij dezen laatsten in eene spelende houding heen en weder beweegt. Wanneer men nu wilde zeggen: ‘Ik neem waar, dat die man op de viool speelt,’ dan zoude men te voorbarig besluiten en een' misslag kunnen begaan, zoo als die dikwerf plaats kan hebben: want het kan immers zijn, dat de man de beweging maakt, alsof hij speelde, zonder de snaren der viool te roeren; maar wanneer wij zoo nabij kunnen komen, dat wij bij het zien der beweging ook

{==300==} {>>pagina-aanduiding<<}
het geluid hooren, dan nemen wij wél en naauwkeurig waar, dat die man op de viool speelt.
Dan, hier behoort nog meer bij. Belangrijk en gewigtig is het, zich in den regten stand te plaatsen, om wél waar te nemen. Het is niet genoeg, dat men gewaarwordingen door de zintuigen ontvange; maar de besluiten, welke men daaruit trekt, daarop komt alles aan. Vandaar, dat men somtijds meent te zien, hetgeen men niet ziet, te hooren, hetgeen men niet hoort. Vandaar ziet de bijgeloovige, die aan het bestaan van zigtbare geesten of spoken gelooft, een hem buitengewoon verschijnsel, dat hem voorkomt te gelijken naar hetgeen men hem van zoogenaamde geesten verhaald heeft, zeer ligt voor een spook aan. - Zoo ziet ook de natuuronderzoeker, als hij gaarne wil, dat een door hem gevormd systhema waar zij, al zeer ligt een verschijnsel, dat zijn gevoelen bewijst. Vandaar de strijd, onder de geleerden van den eersten rang, over het besluit, dat zij uit de eene of andere proef of waarneming trekken, waarvan de voorbeelden menigvuldig zijn; en men moet dikwerf met de grootste onzijdigheid alles nagaan en uiteenzetten, wil men geen gevaar loopen, zich aan een verkeerd besluit, uit de schijnbaarheid der proef, naar het systhema of het geloof van den waarnemer gewrongen, schuldig te maken.
Het is dan het hoofdvereischte eens natuurkundigen, wil hij wél en naauwkeurig waarnemen, dat hij alle proeven en waarnemingen met de uiterste onzijdigheid gadesla, en vooral zorg drage, dat hij geene proeven, ter bevestiging van een of ander geliefkoosd stelsel ingerigt, met de oogen des geloofs aan zijn systhema beschouwe, - neen! veel liever dezelve wantrouwe, en zich in de plaats stelle van hem, die zijn gevoelen zoude willen bestrijden. Houdt dan nog alles steek, wat hij vermoedde, dan kan hij zeggen, wél waargenomen en wettig tot zijn voordeel besloten te hebben. Onzijdigheid in het beoordeelen, zichzelven wantrouwende, tot dat men alles klaar en wél gezien

{==301==} {>>pagina-aanduiding<<}
of waargenomen hebbe, zijn de echte kenmerken van eenen waren natuuronderzoeker, en de ware middelen, om tot de regte kennis der Natuur te geraken. Deze waarheid is zoo algemeen erkend, zoo duidelijk in den aard der zaak gelegen, dat ik uwe aandacht zoude beleedigen, wanneer ik hier nog iets meer ter bevestiging wilde bijvoegen. Dan, de staat, waarin zich de natuurkundige wetenschappen thans bevinden, en waarom ik met opzet over de ware middelen, om tot hare kennis te geraken, handelde, noopt mij, voor eenige oogenblikken het oog te wenden naar hen, die voorgeven de wonderbaarlijkste verschijnselen voort te brengen, en waarvan zij zeggen, dat het natuurverschijnselen zijn. Ik bedoel de beoefenaars van het zoogenaamd Dierlijk Magnetismus.
Passen wij dan de opgegevene regelen toe op hen, die de verschijnselen van het Dierlijk Magnetismus waarnemen, zoo heeft, volgens hunne eigene betuigingen, daar juist het omgekeerde plaats van hetgeen wij hebben trachten vast te stellen. Zij beginnen niet met eene onzijdige beoordeeling der verschijnselen, of met eenig wantrouwen en ongeloof; neen! het is een vereischte dezer leer, eene conditio sine qua non, dat de Magnetiseur moet doordrongen zijn van een vast en onwankelbaar geloof aan de zaak zelve, en geheel vervuld met den wil, om zijn voorwerp te magnetiseren. Dit zelfs gaat zoo ver, dat zij zelven betuigen, dat de tegenwoordigheid van eenen ongeloovigen hinder kan toebrengen aan hunne werkingen. - Wie ziet nu niet zonder verdere toepassing, dat de Magnetiseurs niet zijn de echte waarnemers van de verschijnselen der Natuur, zoo als zij dan ook het Dierlijk Magnetismus gelieven te noemen, maar veeleer geheel tegenovergestelden, en die alzoo, hoe groot en verdienstelijk anders, blootstaan voor misvattingen van allerlei aard, omdat zij alles zien en waarnemen door de oogen des geloofs, en daardoor ongelukkig gelijkstaan met hen, die, door een roodgekleurd glas ziende, meenen zou-
{==302==} {>>pagina-aanduiding<<}
den, dat de geheele wereld in vuur en vlam stond; terwijl het roode schijnsel van het glas hunne oogen misleidt, en de ware kleur der voorwerpen doet verliezen? Zij kunnen dan, getoetst aan het vereischte van eenen waren natuurwaarnemer, (het zij met eerbied gezegd voor die groote mannen, welke in dit gevoelen staan, en voor wier verhevene talenten en kundigheden ik de hoogste achting koester) niet voor goede waarnemers gehouden, en hun als zoodanig geloof gegeven worden; niet omdat zij zouden willen misleiden, - verre vandaar! maar omdat hun geloof hunzelven misleidt; even als hij misleid wordt, die over de kleuren der voorwerpen zoude willen oordeelen, wanneer een gekleurd glas voor zijne oogen geplaatst ware.
Geen mensch dan, aan echte natuurkundige waarnemingen gewoon, kan voor waar aannemen al hetgeen door Magnetiseurs als gezien en gehoord wordt opgegeven. Zij immers, die vastelijk gelooven, dat de patient, die zij behandelen, werkelijk buiten gemeenschap is van alle zinnelijke aandoeningen; die vastelijk gelooven, dat de lijder door de maag of vingertoppen zien en zelfs lezen kan; die geen argwaan durven of mogen koesteren op den lijder zelven, maar elke opwelling van dergelijke gedachten eenen Magnetiseur onwaardig houden; zulk een man (zeg ik) kan op allerlei wijze in zijne waarnemingen misleid worden: want als de gemagnetiseerde misleiden wil, dan veinst hij te slapen, en hoort en ziet met zijne gewone zintuigen; terwijl de geloovige Magnetiseur meent, dat hij werkelijk slaapt, alleen met hem in rapport staat, en door zijne maag of vingertoppen de daarbij geplaatste voorwerpen ziet. Plegen wij slechts de ondervinding raad, hoe vele voorbeelden zijn er reeds voorhanden, dat een welgesloten blinddoek alle kracht van zien door de maag te eenemaal deed verdwijnen! Hoe vele voorbeelden zijn er voorhanden, dat men den gemagnetiseerden, of welk een Somnambule ook, misleiden kon, wanneer men hem,

{==303==} {>>pagina-aanduiding<<}
door eene schijnbare achteloosheid, gelegenheid tot hooren of zien door zijne gewone zintuigen gaf, hetgeen hij dan daarna deed voorkomen, door maag of vingertoppen waargenomen te hebben! Oordeel op gezag, dat is, het gelooven van eene zaak, alleen omdat zij waargenomen of gezegd is door eenen man van roem en grooten naam, is altijd gevaarlijk, maar allergevaarlijkst in het vak der Natuurkunde, omdat men onvermijdelijk weten moet, of de waarnemer zelf ook, omtrent de waargenomene zaak, eenig vooroordeel koestere. Is men van het tegendeel overtuigd, kan men zeker zijn, (en hoe zelden kan men dit!) dat een man, die in staat is wél en naauwkeurig waar te nemen, geheel onbevooroordeeld de proef of waarneming heeft gedaan, dan kan en mag men besluiten, dat hij wél en wettig waargenomen hebbe en geloof verdiene. Zonder deze overtuiging, moet een naauwkeurig waarnemer der natuurverschijnselen nooit onwankelbaar afgaan op de getuigenis van anderen, en altijd trachten, zelf de proeven na te doen, of de zaken (zoo het mogelijk zij) zelf waar te nemen. Op deze gronden was het dan ook, dat de Secretaris van de Maatschappij der Wetenschappen te Haarlem, de Heer m. van marum, en ik, aan alle Magnetiseurs, ten behoeve van het Instituut van Doofstommen te Groningen, uitgeloofd hebben, en nog blijven uitloven, eene premie van tweehonderd gulden, wanneer zij door hunne Somnambulen zullen doen lezen, door de maag of vingertoppen, een woord, dat wij in eene welverzegelde houten doos zullen gesloten hebben; aan welke uitnoodiging tot nog toe niet is voldaan. Zoo lang intusschen dit ons voorstel niet wordt aangenomen en aan onzen eisch voldaan is, worden wij buiten de gelegenheid gesteld, om zelve waar te nemen, of de proeven te zien; en tot zoo lange kunnen en mogen wij, den weg van ware natuuronderzoekers volgende, hunne waarnemingen niet als waarheid aannemen; te meer, daar de stand,
waarin de Magnetiseurs zich bevinden, regtstreeks strijdig is

{==304==} {>>pagina-aanduiding<<}
met dien, waarin zich een natuuronderzoeker bevinden moet: want, zoo als wij gezien hebben, hier is niet alleen vooroordeel of vooringenomenheid met de zaak, maar zelfs een voorafgaand vast en onwankelbaar geloof aan alle de magnetische wonderverschijnselen onvermijdelijk, en wel in zulk eenen hoogen graad, dat zelfs twijfeling en de minste argwaan misdadig zijn.
Laat u dan, Mijne Heeren! niet wegslepen door het gezag van anderen, al waren het ook de newtons dezer eeuwe: zij zijn en blijven menschen, onderworpen aan driften en inbeelding. - Inbeelding! Welk eene rol speelt deze niet bij de menschelijke geestvermogens! Door haar is het, dat wij ons het voorledene weder voorstellen; maar ook door haar scheppen wij ons droombeelden, waarvoor de grootste der menschen niet vrijgesteld is. Gaat slechts de geschiedverhalen der menschelijke bedrijven na, en gij zult door hare werking dweepers van allerlei aard, en daaronder zelfs de grootste wijsgeeren, vinden.
Onderzoekt dan altijd zelve; plaatst u, vooral bij het natuurkundig onderzoek, altijd in den stand veeleer van eenen twijfelaar, dan van eenen geloovigen, en houdt vast, dat al, wat men in de Natuur niet zelve duidelijk ondervinden kan, altijd eenigen grond tot twijfelen overlaat.
Besluiten wij deze onze bedenkingen, en daarmede de geheele voordragt, met de gewigtige aanmerking, dat niet alleen bij den natuuronderzoeker, maar ook bij ieder mensch in de burgerlijke zamenleving, deze les en regel van omzigtigheid, bij het geloof geven aan hetgeen ons door anderen als waarheid wordt opgedischt, te stade komt. Gedenken wij steeds, bij elke gebeurtenis, welke wij lezen of hooren verhalen, aan dezen hoofdregel der praktische Redekunde: ‘Wat wordt er gezegd? wie zegt het? en kan de verhaler ook door vooringenomenheid zijn misleid geworden, of door belang zoeken te misleiden?’ Immers is het onmisbaar noodig, dat wij wél en duidelijk verstaan, wat

{==305==} {>>pagina-aanduiding<<}
er gezegd wordt, om ons in het verhaal zelve niet te bedriegen; dat wij weten, wie de man is, die het verhaalt, dat is, dat wij onderzoeken, of de man in staat kan geweest zijn en de gelegenheid gehad hebbe, om het zelf waar te nemen, dan of hij het weder van anderen bij overlevering heeft, en dus het verhaal aan nieuwe bijvoegingen of aflatingen is onderworpen geworden; en eindelijk, dat wij vooral letten op de bekende gevoelens van den man zelv', of wel op zijn belang achtgeven, ten einde niet misleid te worden door zijne vooringenomenheid met de verhaalde zaak, of verzekerd te zijn, dat belangzucht hem niet van het spoor der waarheid hebbe doen afwijken. Hoe zeer hebben de verhalen, vooral van de oorlogsverrigtingen, in de dagen van ongeluk en volksellende, ons dit niet geleerd, wanneer wij slechts de Bulletins derzelven over en weder vergeleken! En hoe veel van dien aard heeft er nog niet dagelijks plaats; zoodat het dikwijls moeite kost, iets, dat in deze stad openbaar is voorgevallen, naauwkeurig en naar waarheid te weten! - Zonder te trachten naar wiskundige zekerheid, of volslagene twijfelaars te worden, kunnen en behooren deze regelen van voorzigtigheid te worden gevolgd, zoo men niet dagelijks de speelbal zijner ligtgeloovigheid zijn wil.
Laat ons dan, als ware natuuronderzoekers, de leer der verschijnselen raadplegen, en met een onbevooroordeeld oog, al wat de Natuur ons aanbiedt, waarnemen! Dan zullen wij, door geen schijn weggesleept, niet door het gezag van anderen belemmerd, de waarheid vinden, waar zij te ontdekken is, en liever met trage schreden in het rijk der waarheid voortgaan, dan, door inbeeldingskracht misleid, de eene dwaling op de andere stapelen. Dan zouden wij niet zien, zoo als wij thans moeten ondervinden, dat men, met woorden spelende, zelfs het wereldstelsel van den grooten newton aan durft randen. Neen, mijne Vrienden! waarheid, waarheid alleen zij ons doel, om het even of

{==306==} {>>pagina-aanduiding<<}
derzelver ontdekking al of niet met onze gevoelens strooke. De zucht tot het geloof aan het wonderbaarlijke, den mensch als aangeboren, blijve steeds door ons, hoe veel moeite het ook moge kosten, onderdrukt; opdat deze nevel ons verstand niet verduistere, en tot alle natuurkundige waarnemingen, en daardoor te verkrijgene kennis, geheel ongeschikt make. Overschrijden wij de grenzen onzer kennis niet, en vermeten wij ons nooit, te denken, dat ons verstand, hier, aan ruimte en tijd verbonden, immer bevatten zal, wat oneindig en bovenzinnelijk is.





Iets, over den bijbel van den hoogleeraar Van der Palm.

Dat ik, Mijn Heer de Redacteur! geenen lust gevoele tot Antikritiek, maar wel genegen ben het mijne toe te brengen om uw Maandwerk daartegen schootvrij te helpen houden, zal deze u, vertrouw ik, doen gevoelen. Althans mijn doel is, u te herinneren aan eene zeer aangelegene verbetering, in den Bijbel van den Heer van der palm voorkomende; en het deel, welk ik voor mij neme, om 's mans gewigtigen arbeid krachtig te helpen aanprijzen bij de Protestantsche kerk in ons vaderland, is mijne bijzondere drijfveer. Te regt heeft uw Recensent, op bl. 58 env. van uw Maandwerk, doorgaans vereerende melding gemaakt van eenige veranderingen, waardoor zich de nieuwe vertaling gunstig van de gewone Staten-overzetting onderscheidt en boven dezelve verheft. Alleen ik vond aldaar Exod. III:14 niet aangehaald; eene plaats, welke, naar mijn gevoelen, niet alleen melding verdiend had, maar zelfs, om haren inhoud, en door van der palm voor zijne lezers herstelden goeden zin, boven eenige andere (in dit deel der Schrift) had mogen gerangschikt worden. Zij toch behelst den naam, waardoor Mozes, van God gelastigd tot Israëls verlossing, jehovah den volke

{==307==} {>>pagina-aanduiding<<}
moest kenschetsen, als den Eeuwigen, den Onveranderlijken. Deze naam luidt in onzen gewonen Kerkbijbel: Ik zal zijn, die ik zijn zal. Eene te stipte naauwgezetheid, namelijk, aan de letter van den grondtekst schijnt de onzen, hoewel zij, blijkens de randteekening, eene andere en betere vertaling kenden, tot de hunne genoopt te hebben, welke, gelijk de Hoogleeraar te regt opmerkt, ‘naauwelijks eenen redelijken zin heeft.’ Zacht genoeg, voorwaar, drukt zich de bescheidenheid van onzen geëerden landgenoot uit over den misslag der vaderen bij dezen tekst. Want, is het de pligt eens overzetters, bij verschil van taaleigen, meer de bedoeling dan de doode letter van het oorspronkelijke over te brengen, hoe onberaden was dan niet de keuze der Dordsche vertalers, om, tegen het voorbeeld aan van oudere overzettingen, (waaronder de Latijnsche Vulgata en die der Alexandrijnen) hier ter plaatse aan kerk en volk eenen kenschetsenden naam van jehovah te geven, die wanzin is voor het Nederlandsche oor. Geene andere mij bekende Europesche Bijbeloverzetting heeft ook, behalve die van luther, dus grovelijk gedwaald. Te weten, juist het kenmerk van onveranderlijkheid, dat jehovah wilde, ontbreekt hier aan zijnen naam, zoo lang wij lezen: Ik zal zijn, die ik zijn zal. Dit woord onderscheidt den Eeuwigen niet van het vergankelijk schepsel. De mensch, zoo wispelturig als hij is, en onderhevig in de toekomst aan menigerlei verandering, mag ook van zichzelven met volle waarheid verzekeren: Ik zal zijn1, die ik zijn zal.
Dank, derhalve, zij onzen van der palm, die, gelijk ik mij vleije, tot voorlichting voor geheel de vaderlandsche kerk, en op het beste gezag, alhier jehovah's naam hersteld heeft, door te vertalen: Ik ben, die ik zijn zal.



{==308==} {>>pagina-aanduiding<<}

Waarneming eener genezene venerische beenverwerking (osteosarcosis venerea.)

(Vervolg en slot van bl. 267.)
Ofschoon nu dit geval mij duister werd, vooral daar ik, door de, het gebruik der mercurialia zoo spoedig opgevolgde, salivatie, twijfelde, of niet reeds verscheidene kwikmiddelen door den lijder gebruikt waren, en zijn zwak gestel mij tot verdere proefnemingen schroomvallig maakte, zoo wilde ik toch nog eens een sterker mercuriaal-praeparaat beproeven, en gaf den 6den November:
℞ Muriat. Hydrargyri Gr. v


Camphor. el. Sp. vini, q. s. sol. ℈i


Pulv. gummi arab. ʒi


Micae panis, ʒij


Aq. Rosar. q. s.


m. f. Pill. No. 80.
Van deze pillen gebruikte de patient de eerste dagen dagelijks één, en vervolgens 's morgens en 's avonds een, hield zich zeer warm, en gebruikte hetzelfde decoctum, met bijvoeging van 1½ once cort. Peruv. suse, en weglating van de rad. gentian. Ook liet ik uitwendig den phosphorus, voornamelijk in den beenknobbel, inwrijven op de volgende wijze:
℞ Phosphori Gr. iij solv. Ol. therebinth. ℥ij


Ol. Sabinae ℥i


S. Om tweemaal daags in te smeren.
Dan ook wederom werd ik, na verloop van bijna twee weken, in mijne hoop te leur gesteld; ofschoon ik, uit voorzorg, gedurende het gebruik des mercurius, den mond vlijtig met een collutorium adstringens had laten spoelen. De pijnen in de beenen verminderden wel, alhoewel de zachtheid nog aanwezig was; maar de sa-
{==309==} {>>pagina-aanduiding<<}
livatie was weder ophanden, en deed mij ook van het gebruik der murias hydrargyri afzien.
Aan welke oorzaak was nu wel de telkens zoo spoedig volgende salivatie toe te schrijven? Was er mogelijk reeds zeer veel kwik gebruikt, zoo zelfs, dat het ligchaam, als 't ware, met hetzelve gesatureerd was, en dat hierdoor ook de beenpijnen, door de nederzetting deszelven op het periosteum, onderhouden en vermeerderd werden, gelijk autenrieth, te dezen aanzien, zulke schoone proeven heeft bekend gemaakt? Het is waar, gedurende het gebruik des sulphuret. calcis vermeerderden de pijnen niet, daar zij bij de eerste kwijling, tot welker beteugeling dit niet gebruikt was, zeer verergerd waren; maar zigtbaar was toch ook, dat de pijnen naar het gebruik der mercurialia luisterden. Voorzeker zal het zwak gestel des lijders veel tot dezelve hebben toegebragt. Ik besloot daarom, van alle mercurialia, zelfs het anders zoo geprezene nitras hydrargyri liq., af te zien, en mij alleen, in vereeniging met het voorgeschrevene liniment, tot het volgende te bepalen:
℞ Rasur. Lign. Guajaci ℥iij


Cort. Mezeraei.


- Peruv. fusc.


Rasur. Lign. Sassafras ā ℥iβ


Coq. l. a. ad Col. ℥xviij add.


Extr. trifol. fibr. ʒi


Pulv. Resin. Guajaci ʒij


Vitell. Ovi No. ij


m.


S. Om de 2 uren een theekop.
Dezen drank gebruikte hij vlijtig, en, na verloop van een à twee weken, kon ik bespeuren, met de genezing iets gewonnen te hebben. De beenpijnen verminderden, de beenen werden harder, en des lijders gestel verbeterde zich zachtkens. Maar ook deze beterschap was

{==310==} {>>pagina-aanduiding<<}
langzaam; want, nog twee à drie weken dit decoctum doorgebruikt hebbende, was de lijder, wel is waar, met zijne geneziag vooruitgegaan, doch dit viel maar weinig in 't oog. Hij bleef nog zwak, en pijnlijk in de beenen, en deze ook nog weekachtig, hoewel harder dan in den beginne. Ik liet echter hetzelfde decoctum doorgebruiken, ziende in dit geval hiermede het meest te winnen.
Wederom eene halve maand verloopen zijnde, was de beterschap, hoewel niet groot, echter duidelijk; waarom ik met hetzelfde decoctum continueerde, alleenlijk de dosis van de Mezeraeum tot 2 oncen vermeerderende. Gedurende Januarij 1818 op deze wijze den drank gebruikt hebbende, was de beterschap zeer zigtbaar; daar de pijnen in de beenen en derzelver weekheid veel verminderd waren, en ook de tophus venercus kleiner was. Ik liet derhalve dezelfde middelen voortgebruiken.
Hoezeer ik nu, bij aanhoudendheid, mijnen lijder in beterschap zag toenemen, was dezelve echter nog verre af van genezen te zijn, daar hij, op het einde van Februarij, nog geenszins het gebruik zijner onderste ledematen herkregen had, als kunnende nog ter naauwer nood eenige treden ver gaan, en zijne beenen nog zoo gevoelig voor iedere verandering des weders zijnde, dat er tusschentijden van bijna ondragelijke pijnen kwamen.
De genezing nu nog zeer langzaam gaande, verlangde ik weder, nogmaals eene proeve met een mercuriaalpraeparaat te nemen, daar toch nu in langen tijd geen kwik gebruikt was. Ik gaf daarom bij het decoctum dagelijks één druppel nitras hydrarg. liq., liet tevens den lijder naarstig den mond, met een adstringerend collutorium, spoelen, en zich zeer warm houden. De pijnen verminderden wel, en het staan en gaan scheen den lijder gemakkelijker te worden; dan het leed niet lang, of de mond werd aangedaan, waarom ik dadelijk met het hydrargyrum liet poozen, om naderhand nog eenmaal te beproeven, wat één druppel nitr. hydr. liq., om den anderen dag gegeven, zoude uitwerken. De

{==311==} {>>pagina-aanduiding<<}
pijnen verminderden, wel is waar, en de krachten in de beenen werden meerder; dan, na eene maand tijdsverloop, was echter de beterschap zoo groot niet, dat ik den lijder, die zeer veel leed, weder aan het gevaar der kwijling, die weder te voorzien was, durfde blootstellen. Ik zag dan weder hiervan af, liet het laatste decoctum gebruiken, en gaf tevens
℞ Pulv. gummi Guajaci ʒiij


- arab.


Sulphuret. stibii nat. a ʒiβ


Extr. Aconiti e succo insp. Gr. vj


m. f. Pulv. No. xviij


S. Om het andere uur een poeder.
Ofschoon hij slechts eene week dit gebruikt had, ontdekte ik toch reeds aanmerkelijke beterschap; liet daarom ook, eene maand lang, naauwkeurig alles doorgebruiken, wanneer ik zeggen moest, ja, veel gewonnen te hebben, echter geenszins zóó, als het zich in den aanvang van het gebruik dezer middelen het aanzien. Nog veertien dagen, op denzelfden voet, voortgegaan zijnde, was echter de vordering in genezing zoo groot niet, dat ik hoop konde koesteren, mijnen lijder met deze middelen te herstellen; integendeel begon ik niet weinig te vreezen, mijnen jeugdigen patient ongenezen te zullen moeten verlaten. Nu kwam mij de genezing der ophthalmia venerea, door eene opgestopte blennorrhoea veroorzaakt, en het nut van het weder verwekken der blennorrhoea in dergelijke gevallen, in de gedachten. Ik herinnerde mij, in het Journal van loder, B.I. St. III, een geval eener zoodanige oogontsteking, die reeds 2½ jaar geduurd had, en door de inenting der blennorrhoea genezen werd, in de Hedend. Vaderl. Bibliotheek, 1811. No. VII. Mengelw., de aanprijzing des tartar. emetic. tot het herstellen der blennorrhoea gelezen te hebben. Van het groote nut der revellentia in metastatische ongemakken, en vooral van het op nieuw

{==312==} {>>pagina-aanduiding<<}
verwekken der verdwenen ziekte, overtuigd, kwam het mij zoo aannemelijk voor, om ook in dit geval te beproeven, wat eene op nieuw verwekte blennorrhoea zoude uitwerken, dat ik, volgens het voorschrift van burton, eene oplossing van den braakwijnsteen ter injectie gaf, en wel met een gelukkig gevolg. Eene rijkelijk vloeijende blennorrhoea werd daargesteld en onderhouden; terwijl de lijder het decoctum en de poeders (in welke ik de dosis van het aconitum allengskens zoo vermeerderd had, dat nu op ieder poeder ½ grein kwam) bleef voortgebruiken. De uitkomst dezer behandeling was allergelukkigst. De pijnen en de zachtheid der beenen verdwenen, en des lijders krachten namen toe, zoo zelfs, dat ik, na verloop van ruim eene maand, mijnen lijder geheel hersteld konde verklaren.
Voorzigtigheidshalve liet ik de blennorrhoea nog ruim eene week vloeijen, genas dezelve, zeer voorzigtig en langzaam, met eene zachte solutie van de acetis plumbi, liet den lijder nog lang het lignum Guajaci en de cort. Mezeraei zelf koken en gebruiken, en gaf hem, tot herstelling zijner levenskrachten, den cort. Peruv. f. in substantie. Tot mijne groote blijdschap bleef mijn patient welvarende en zonder aandoening in de beenen, gelijk hij ook tot nog toe nimmer over eenig ongemak geklaagd heeft.
Onderscheidene aanmerkingen en gevolgtrekkingen zouden hier kunnen worden bijgebragt; ééne echter zij genoeg: dat ook dit geval ter bevestiging van den, door den grooten hufeland, (prakt. Journal, 1817. St. 1. s. 1.) voorgestelden regel strekt, om, in de behandeling der aanstekingspunten, zich niet alleen bij het uitwendige te bepalen, en de dagelijks voorkomende gevallen van venerische aansteking voorzigtiger, dan wel geschiedt, te behandelen.



{==313==} {>>pagina-aanduiding<<}

Schipbreuk van de oswego.

(Vervolg en slot van bl. 273.)
Aanvankelijk reisden zij naar het zuidwesten; doch, nadat men zich een' kameel tot vervoer der pakkaadje had aangeschaft, gingen zij, den 9 en 10 April, hunnen vorigen weg weder terug. Hier verliet hen een der Arabieren, doch keerde spoedig weder met een' bundel zoete beziën, en een dier, dat naar eene kleine geit geleek. Hetzelve werd, op de walgelijkste wijze, aan het vuur geroost, en het ingewand daarvan den gevangenen toegeworpen. Hoe weinig aantrekkelijk ook deze spijs zijn mogt; warm en vochtig zijnde, was zij voor de ellendigen eene lekkernij. Het was hun eerste maaltijd in vijf dagen! Nadat de Arabieren verzadigd waren, wierpen zij den ‘Christen-honden’ de afgeklovene beenderen toe. Tot den 14den bleven zij in dien eilendigen staat. Een poel modderig, bedorven water bood hun eene kostelijke verkwikking aan; eenige zachte boomtwijgen en een bos in aren geschotene gerst, welke zij den 13den aan hunnen weg vonden, maakten hen onuitsprekelijk gelukkig. Hier betoonden de Arabieren hun den eersten zweem van menschelijkheid, in de vergunning van met het raauwe koren hunne magen te mogen vullen. Plekken wilde haver troffen zij nu mede aan. Eindelijk zonden de Arabieren, op den 14den, na hun altijd stipt in acht genomen morgengebed, den kameel met zijnen eigenaar terug, en verdeelden den last op de schouders hunner gevangenen. Deze waren echter te zwak om denzelven te dragen. Geene mishandeling kon hen daartoe in staat stellen, en den drijvers bleef niets over, dan de pakkaadje in het zand te begraven. Twee of drie mijlen verder kwamen zij aan een leger, waar zich hunne wijven en kinderen bevonden. Hier troffen zij een' Engelschman aan, george genaamd, en twee Mulatten-jongens, jack en laura, herkomstig van een, vóór meer dan een jaar, op deze kust verbrijzeld
Londensch schip. Ahomed, het hoofd van den stam, kocht alle de gevangenen, behalve de twee Zwarten, welke de Arabieren niet wilden overdoen, dezelve met zich voerende naar het gebergte.
Paddock vernam van jack en laura, dat de Arabie-
{==314==} {>>pagina-aanduiding<<}
ren, telkens wanneer zij van Swearah kwamen, een Europeesch kantoor, dat zij somwijlen bezochten, en dat, zoo als bleek, Mogador was, van zekeren Consul gwin, ook van tasher Court, tasher Jackson enz. spraken. Paddock bediende zich van dat berigt, om ahomed te overreden, dat hem deze landstreek bekend was, en hij, zoo hij hem derwaarts medename, aldaar gelost zou worden. Hij gaf ahomed alzoo aanleiding, om, voordeelshalve, eene reize naar Mogador te doen. Het leger zwierf inmiddels nu west- dan zuidwaarts heen en weder, naar gelange de Arabieren weide voor hunne kudden aantroffen, en bestond in zevenennegentig tenten, door elkander ieder van zeven personen. Zij hadden dertig kameelen, vijftig fraaije paarden, en omtrent duizend schapen en geiten. De mannen zijn mager en dor, de vrouwen daarentegen zeer vet en zwaar van borst, welke onbedekt is, terwijl hare gansche kleeding slechts in een hemd bestaat, dat van den boezem tot op de knien hangt. Zij waren zeer onbarmhartig tegen de gevangenen. Het scheen haar een wezenlijk genoegen te zijn, hare boosaardigheid aan wezens, nog dieper vernederd dan zij-zelve, te doen ondervinden.
De kudden, tegen den nacht, huiswaarts keerende, stellen zich, in volmaakte orde, rondom de tent van hunnen meester. Dan wordt eerst het groote en vervolgens het kleine vee, door de vrouwen, gemolken. Zij verzamelen de melk in een geitenvel; zoodra het half vol is, blazen zij het op, binden het vast toe, hangen het op aan een' tentstok, en schudden het dan, tot de melk uitgeboterd is. Daarna laten zij dezelve uitloopen, en scheppen de boter, welke bruin is als hare leelijke armen, uit het ruwe vel.
Den 17den brak het leger op: de vrouwen deden al het werk, daaraan verbonden. Des avonds plaatsten de mannen zich in eenen kring, rookten allen uit ééne pijp, ieder op zijne beurt eenen trek doende, en verhaalden elkander vertellingen. Bij het eerste nachtleger werd eene bruiloft gevierd. De bruidegom had, volgens verhaal van de beide jonge Mulatten, slechts vóór veertien dagen, zijne eerste vrouw vermoord, omdat zij zijn mes eenen anderen man van den stam geleend had. Niemand verhinderde hem daarin, ofschoon men haar gejammer hoorde. Denzelfden avond werd zij begraven. De vrouwen groeven een gat, waarin het lig-
{==315==} {>>pagina-aanduiding<<}
chaam naauwkeurig paste, niet dieper dan de breedte van hetzelve op zijde gelegd. Naakt daarin gebragt zijnde, trapten zij het volkomen onder, zoodat het met den grond gelijk kwam, en hoopten daar vervolgens steenen op, om het voor wild gedierte te beschutten. De moordenaar was door het stamhoofd tot eene boete van vier schapen veroordeeld, (die naderhand, bij eenen algemeenen maaltijd, werden opgedischt) omdat hij hem het vergrijp der vrouw niet vooraf had aangegeven. Zoodra was dit niet afgeloopen, of de booswicht ging tot een tweede huwelijk over. - Onder de, niet zeer duidelijk beschrevene, verlustigingen der Arabieren, bij gelegenheid van feesten, behoort ook eene soort van kampstrijd, bij welken paddock hunne buitengemeene vlugheid te paard bewonderde.
Den 24sten gingen zij eindelijk, onder ahomed's geleide, weder op weg, en vernamen nu, dat zij behoorden aan twintig stamgenooten. Ten aanzien van moeijelijkheid en wederwaardigheden was deze reis gelijk aan de vorige. De nachten, echter, bragt men door in eene of andere bondgenootschappelijke legerplaats. Den tweeden dag merkten zij op, dat elk Arabier, in het voorbijtrekken van het graf van een voornaam persoon, daarop eenen steen wierp. Een dier graven had meer dan dertig voet in omvang en hoogte. De Arabieren namen de steenen, tot dat einde, vaak een groot eind wegs mede. Den 27sten bereikten zij een vruchtbaar, tamelijk bevolkt land. Hier bleven de Arabieren, en wilden de gevangenen te werk stellen aan het inoogsten van eene menigte akkers. Daar zij echter geene mogelijkheid zagen om ooit van de slavernij verlost te worden, zoodra zij hunne meesters dienst van zich trekken lieten, zoo waren zij onverzettelijk om alles te bederven, wat men hun opdroeg, zich verschoonende dat zij zeelieden waren en den landbouw niet verstonden. De Arabieren zochten hen door honger te dwingen; doch zij bleven halsstarrig. Om eindelijk tot het uiterste te komen, gingen zij gezamenlijk vandaar. De Arabieren dreigden hen met den dood, ingevalle zij niet tot den arbeid wederkeerden; doch zij gaven te verstaan, dat de dood hun, in dezen ellendigen toestand, welkom was. Nu sloot men hen bij elkander op in een groot gebouw, door ahomed's zuster bewoond. Daar werden zij gescholden, en ellendig gevoed; men liet hun hout verzamelen, koren

{==316==} {>>pagina-aanduiding<<}
malen, en ander huiswerk verrigten. Niemand ging het hier beter dan pat: hij wist zich in de gunst der vrouwen te dringen, en verwierf zich rijkelijk voedsel, waartegen hij, zoodra de mannen verwijderd waren, voor poetsemaker speelde.
Den 1 Mei, eindelijk, kwam ahomed van eene reize terug, en begaf zich, na nog eens over het losgeld te hebben gesproken, op nieuw met hen op reis. De oogst was hier zeer rijk; het koren werd in welgeslotene aardkuilen bewaard, en het land nam, hoe verder zij kwamen, in vruchtbaarheid toe. Olijfboomen, tuinen, waterbakken en steden lagen voor hen. Eene der steden, door welke zij togen, was door eene vreedzame gezindte bewoond, met name Fullah. Deze wilde met de Arabieren niets te doen hebben, hun zelfs geen water geven, met vrijlating echter het te nemen. Eindelijk, den 11 Junij, na nog vele blijken van de onmenschelijkheid der Arabieren ondervonden te hebben, kwamen zij te Santa-Cruz aan. De Moorsche Gouverneur ontving hen gastvrij, en beval ahomed, op leven en dood, hen binnen drie dagen te Swearah (Mogador) te leveren. Onderweg ontstond evenwel nog eene groote zwarigheid, daar de Arabieren hunne gevangenen niet, zonder volkomene verzekering van het rantsoen, in vrijheid wilden stellen; dan, den 17den werd besloten, dat paddock, ahomed en een Moor naar Mogador vooruitgaan, en dit punt vereffenen zouden, terwijl de overigen tot waarborg achterbleven. Deze maatregel had een gewenscht gevolg. De Europesche Agenten te Mogador, hetwelk de arme schipbreukelingen, na eenen weg van 575 mijlen, eindelijk bereikten, betaalden hun losgeld met 1700 dollars, en waren grootmoediglijk bedacht, hun de terugreize naar het vaderland, op, alle mogelijke wijzen, gemakkelijk te maken. De beide Mulatten jack en laura vonden eenigen hunner oude kennissen, die mede onlangs gelost waren, weder. Jack, de Neger, werd Muzelman, en pat, de dronkaard, trof eenen landsman aan, met welken hij verkoos
zich te Mogador als kuiper neder te zetten, liever dan naar zijn vaderland tetug te keeren.



{==317==} {>>pagina-aanduiding<<}

Reize van een' Noord-Amerikaan over de Cordillera's, in de lente van het jaar 1818.

(Uit het Boston Repertory, September 1818.)
Nadat wij Lespalatta (*) verlaten hadden, kwamen wij in eene diepte, die zich door het gebergte kronkelt (†), en, vijf uren lang, aanhoudend hooger gaat. De hette was in deze bergengte onlijdelijk. Wij aten en hielden onze middagrust onder een vooruitstekend rotsstuk, waar wij koelte hadden. Namiddags hernamen wij de reis. Toen wij uit de bergengte kwamen, bevonden wij ons op eene lange keten van heuvelen, vanwaar men, oostelijk, een ruim uitzigt heeft over het geheele district Mendoza. Wij legerden ons aan den ingang eener tweede bergengte. Op dezen dag had ik een Guanaco geschoten, en alzoo viel ons een kostelijke maaltijd ten deel. Dit dier, hetwelk, in menigte, in de vlakten aan den voet der Andes en op de heuvelen der Cordillera's weidt, gelijkt den kameel, maar is kleiner en vlak van rug. Zijne achterpooten zijn korter dan de voorpooten; waarom het, vervolgd wordende, altijd van de bergen nederwaarts loopt. 's Winters wordt het spoedig vermoeid in de sneeuw; doch des zomers kan de jager het niet dan met moeite bereiken, latende hij het dan, door honden, over de rotsen tot aan de bergsteilten jagen.
De Guanaca's weiden bij kudden, en drijven de jongen steeds voor zich heen. Zoodra zij honden bemerken, loopen zij af naar de dalen; hier verwacht hen de

{==318==} {>>pagina-aanduiding<<}
jager, en schiet of vangt met strikken twee of drie, eer de kudde voorbijsnelt. Zij worden ligt tam gemaakt, en zijn zeer zacht van aard; alleen wanneer zij getergd worden, werpen zij een stinkend speeksel uit.
Des nachts was de koude fel, en ik moest mij in mijne dekens hullen, om ze te weêrstaan. Bij het aanbreken van den dag gingen wij weder moedig voorwaarts. Toen wij de tweede bergengte achter ons hadden, werd het gebergte steiler en kaler. Ik bezag de rotsbrug over den Mendoza-vloed, die hier slechts 20 voet breed is. De brug heet El puerto del Inca, en bestaat in eene uitgeholde rots, zeven voet breed. Onder het gewelf hangen stalactiten (groeisteenkegels.) Niet ver vandaar zag ik eene warme, met zwavel bezwangerde bron. Vanhier wordt het opstijgen bezwaarlijker, gaande de weg langs den oever der Mendoza opwaarts. Wij hadden weder eene sterke hette door te staan, en moesten ons, een tijdlang, onder de rotsen legeren, terwijl onze muilezels beneden in het dal werden gedreven, om zelven aldaar mos en die weinige kruiden te zoeken, die aan den oever van den vloed wiessen. Nog vóór den middag kwamen wij in de bergengte las Caleras. De eenige weg aldaar is een smal pad langs den rand van eenen 800 voet diepen afgrond, op welks bodem eene stortbeek afvliet. De beladene muilezels, langs dit pad trekkende, lennen tegen de rotsen aan. Het losse gruis, waarop zij treden, rolt bestendig, van onder hunne pooten, naar beneden af. Menschen kunnen met geene mogelijkheid hier eenen vasten tred houden. Ongelukken zijn evenwel zeldzaam; maar die, welke van tijd tot tijd plaats hebben, worden, door de muildrijvers, getrouw in het geheugen bewaard, en zij onderhouden de reizigers, die deze halsbrekende paden bewandelen, met het verhaal, hoe ongelukkige muilezels hebben misgetreden en, in den diepen afgrond, naar beneden gestort zijn; hoe de overigen plotseling staan gebleven zijn, willende terugkeeren, waardoor zij dan gezamenlijk op eens in de diepte zijn getuimeld, enz. Eer men dit pad betreedt, moet men zich vooraf wel verzekeren, of het van alle beletsel vrij is; want,
als twee karavanen muilezels elkander bejegenen, moet noodwendig eene daarvan opgeofferd worden; althans omkeeren is hier even onmogelijk, als elkander voorbijtrekken. De drijvers waarschuwen daarom elkander door wederkeerig geschreeuw, of zenden ie-
{==319==} {>>pagina-aanduiding<<}
mand van den togt vooruit, om den uitgang van de engte te bewaken. Door het stooten tegen de rotsen brengen de muilezels telkens hunnen last buiten evenwigt. De drijver doet hen dan, door zijn lasso, stilhouden, bedekt hun de oogen, en schuift met zijn poncho den last weder te regt.
De weg liep nog verder tusschen kloven en afgronden door; de bergen zagen er wilder en treuriger uit, en de bergstroomen vloten sneller. Wij gingen eenige Casacha's voorbij, zijnde kleine steenen gebouwen, die op gepaste afstanden zijn aangelegd, ten gemakke van de reizende boden in den winter. Deze rijden het geheele jaar door met de brievenmalen van Buenos-Ayres en Sint-Jago en terug. Iedere Casachae bestaat in een vertrek van vijftien voet in 't vierkant, waarvan de ingang zoo hoog is, dat dezelve vrij blijft van de sneeuw. Bij winterdag trekt men evenwel alleen dan over de Cordillera's, wanneer de ergste sneeuwtijd voorbij is, en de kloven niet met sneeuw aangevuld zijn. De reiziger bewindt zijne beenen alsdan niet schapenvellen, en wikkelt ook zijne voeten in, om die tegen de sneeuw te beschutten; hij wapent zich tevens met een' langen stok, om zijnen weg te peilen; hij laat zich mede door leidslieden vergezellen, die zijne levensmiddelen en steenkolen dragen, en zoo vangt hij dan zijne gevaarvolle en vermoeijende reis aan. Een eenig man, die om dezen tijd reizen wil, wacht een' bode af of ander reiziger, die een behoorlijk geleide heeft. Den geheelen dag moet men door de zachte sneeuw waden, of over de bevrozene behoedzaam voortscharrelen. 's Avonds neemt men zijn' intrek in eene Casacha, waar men een steenkolenvuur aanlegt. De reizigers plaatsen zich daar om heen, want om zich neder te leggen ontbreekt het aan plaats, en zoo brengt men den nacht over. Evenwel is de togt over de Cordillera's, 's winters, minder gevaarlijk, dan die over de hooge Alpen: sneeuwstortingen (lawines) hebben hier geene plaats; ook zijn hier geene ijsbergen.
Den vierden nacht sliepen wij aan een' steilen weg, welke over den rug der Cordillera's voert. Wij braken 's morgens vroeg op, om den togt over het gebergte, vóór het begin van den wind, welke, op deze hoogte, van 10 ure 's morgens tot in den avond, zeer hevig blaast, af te leggen. Buitendien heeft de reiziger, op den geheelen togt over de Cordillera's, dikwijls veel van hevige rukwinden door te staan.

{==320==} {>>pagina-aanduiding<<}
Vier uren bragten wij door met opwaarts klimmen. Het pad liep enkel over losse steenen, die boven van de rotsen afrollen. Op den bergrug zag ik twee zwartgraauwe vogels, op eene rots zittende, welke duiven geleken. Zij vlogen niet weg, als wij naar hen wierpen, maar keerden enkel den kop ter zijde. De muildrijvers noemen hen Agachadoches; men vindt ze steeds bij paren, en men kan hen tot op weinige schreden naderen, alvorens zij wegvliegen.
Den Condor ziet men over het hoogste gebergte zweven. Deze vogel, welks beschrijving men overdreven heeft, gelijkt in gestalte, bijzonder aan den kop, den adelaar. Zijne vederen zijn gitzwart; alleen hebben de vleugels, aan het einde, eene witte streep van vier duim breed, welke, als hij zit, een kring schijnt om zijn geheele ligchaam; de mannelijken hebben, daarenboven, een' witten kring om den hals. Zij zijn zeer onbevreesd, en men kan hen zeer nabij komen. Wij schoten twee van dezelve; de eene had in zijne vlugt 9¾ voet, en de andere 10½ voet breedte. Men ziet hen gewoonlijk bij paren; doch bij aas treft men hen in grooteren getale aan. Zij hebben een' scherpen reuk, en worden het aas op een' grooten afstand gewaar. Soms voeren zij schapen met zich in de hoogte weg, en, door honger gedreven, vliegen zij, troepswijze, naar beneden, en verscheuren kalven en veulens. Alsdan vormen zij, om het ten slagtoffer bestemde dier, eenen kring, en slaan met de vleugelen, om zijne ontkoming te verhinderen. Een hunner grijpt vervolgens het kalf of veulen aan, zettende zijne klaauwen vast in den rug, en pikt het dier, met den snavel, de oogen uit. De landlieden maken van hunne vraatzucht gebruik, om hen te betrappen. De Condor vreet zich zat aan het aas, te dien einde in eene zeer bekrompene ruimte nedergelegd; en daar het hem aan plaats ontbreekt om voort te loopen, vlugt te nemen en zich in de hoogte te verheffen, zoo wordt hij ligt overvallen en met kneppels doodgeslagen.
Op de westzijde der Cordillera's blijft de sneeuw langer liggen dan aan de oostzijde. Nadat wij de bergketen waren overgestegen, vonden wij, aan de andere zijde, den weg, benedenwaarts, drie mijlen ver, met sneeuw bedekt. De muilezels hadden in dezelve een diep pad gebaand; aan wederzijden lag dezelve 15 voet hoog. Toen wij uit dezen sneeuwpas kwamen, hadden wij een waar Alpen-landschap

{==321==} {>>pagina-aanduiding<<}
voor ons: op de hoogste bergen zagen wij groene plekken; smalle beken kabbelden langs de rotsen naar beneden in kleine dalen, waar bloemen en kruiden wiessen; de weg liep soms door vlakten, die met mos en kort gras begroeid waren. In deze vlakten houden de muildrijvers, gedurende de zomermaanden, twee kudden van dat vee; vóór dat de eerste sneeuw valt, worden zij, uit het gebergte, in het benedenland gedreven. Eenige ladingen Paraauay-kruid en andere waren, welke men, met den invallenden winter, aldaar had laten liggen, trokken ons voorbij. De handel over de Cordillera's duurt zoo lang als de weg bruikbaar is; soms worden de voerlieden door de sneeuw overvallen; in dat geval ontladen zij het lastvee, leggen de lading op een' hoop bijeen, en trachten zichzelven en hunne muilezels te redden. Men wordt van het gewigt des handels over dit gebergte overtuigd door de menigte karavanen, welke den reiziger ontmoeten. Ik telde van dezelve 27, waarvan de minste uit 15, en de sterkste uit 55 muilezels bestond. Hoe dieper wij kwamen, hoe schooner en meer afwisselend de natuur zich aan ons voordeed. Na de eerste dagreize van de Cordillera's naar beneden, liep de weg, door groote boomen overschaduwd, langs eenen snellen stroom.
Den tweeden nacht legerden wij ons naast het tolhuis, een klein steenen gebouw, met een' grooten tuin omgeven. Hier werden de muilezels ontladen en de goederen onderzocht. Een muur strekt zich van den vloed, door het dal, tot aan den voet van het gebergte, om den sluikhandel te beletten. In den winter trekken de tolbedienden en de wacht terug naar Santa Rosa, de grensplaats van Chili. Bij onzen doortogt waren zij nog niet wedergekomen, en wij geraakten onbelemmerd, door de poort, in een zeer eng dal. Hier was het pad zeer moeijelijk, door de menigte hoogten en diepten, van den berg tot aan den vloed. Eene brug voerde ons over een' der breede stroomen, welke in de rivier Aconcagua uitloopen. Eene mijl aan gene zijde, voorbij een klein meer, legerden wij ons, niet ver van den stroom, in eene zeer bekoorlijke landstreek. Weder opgebroken, liep onze weg langs den regteroever van de Aconcagua, tot wij kwamen aan eene gebrekkige houten brug, over de rivier gelegd. Nu lag het Aconcagua-dal voor ons, en Santa Rosa, de hoofdstad van het district van dien naam, in 't verschiet. Het is een aange-
{==322==} {>>pagina-aanduiding<<}
naam stadje, in den zomer, uit hoofde zijner zachte, voortreffelijke luchtstreek, druk bezocht. Iets verder ligt San Felipe el real de Aconcagua, mede de hoofdstad van een district. Deze plaats is regelmatig gebouwd; de straten zijn met boomen beplant en met kanalen doorsneden, welke het water van de Aconcagua-rivier in de tuinen en over de velden verspreiden. Deze beide districten worden door de Aconcagua van elkander gescheiden, en worden, noordelijk door Petorea, zuidelijk door Mapocho, oostelijk door de Cordillera's, en westelijk door Quillotta begrensd.
San Felipe el real verlaten hebbende, kwamen wij in eene der schoonste valleijen der wereld. De velden waren hier alom met water doorsneden; Indisch koren, tarwe, gerst en kunstwijngaarden (artificial grapes) prijkten in vollen tooi, en de groote weg was met vruchtboomen beplant. Alleen moesten wij, voorbij boerenwoningen komende, die met aardwallen en doornhagen omringd waren, tot aan de knien door het water waden. Er is hier geene wet, die den landeigenaar verpligt, bruggen over de beken te slaan, welke hij over zijne akkers leidt: vandaar, dat de wegen soms overstroomd en ontoegankelijk worden. Het beëemen der velden was, bij de Indianen van Chili, reeds vóór de overmeestering der Spanjaarden in gebruik. De aanwending van dit middel verstaat men, door geheel Chili, voortreffelijk, en is, tot den akkerbouw aldaar, volstrekt noodwendig. In den zomer regent het daar nooit, en de onweders, die op de oostelijke zijde van de Andes zoo menigvuldig zijn, worden mede wel op de Cordillera's ondervonden, maar de buijen storten niet, langs de westelijke zijde, naar beneden. Waar de grond in Chili slechts bewaterd kan worden, hoedanig ook overigens zijne gesteldheid moge zijn, brengt dezelve gewassen voort in eene weligheid, welke men in geen ander werelddeel aantreft. De tarwe geeft, gewoonlijk, veertig- tot vijftigvoud, en in het Aconcagua-dal en eenige andere zeer vruchtbare streken zelfs tachtig- ja honderdvoud.
Te San Felipe nam ik mijn' intrek bij den vader mijns muildrijvers, bij wiens gezin ik gunstige gedachten kreeg ten aanzien dezer volksklasse in Chili. Den volgenden morgen nam ik van hetzelve afscheid, en daar wij nu goede paarden hadden, ging het in snellen draf voorwaarts, des te aangenamer, daar wij ons aan den gelijken en langzamen tred der

{==323==} {>>pagina-aanduiding<<}
muilezels hadden moeten gewennen. Het paarden-ras in Chili is het voortreffelijkste van geheel Zuid-Amerika. Men vervoert dezelve naar Peru, en ook, over land, naar Buenos-Ayres, en vandaar naar Brazilië. Zij zijn vrolijk, werkzaam en sterk, en kunnen veel verdragen. Hun kop is welgemaakt, de ooren kort en spits, de hals dik, het ligchaam vast, en de pooten staan kort bij elkander. Voor de besten worden die gehouden, welke den staart niet bewegen, zoo min bij het steken van vliegen, als bij het prikkelen met de sporen. De meesten hebben 15 palmen hoogte, doch ik zag er mede van 15½ tot 16 palmen. Men gewent hen, in vollen draf plotseling stil te staan en zich om te keeren. Al het landvolk is in het rijden zeer afgerigt. Ik heb, in vollen galop, iemand, van eenen met bosch bewassenen heuvel, naar beneden zien rijden.
Wij kwamen over twee hooge heuvelen, en, nadat wij zes uren gereden hadden, in het dorp Colina. De zuurbronnen, aldaar voorhanden, worden door de inwoners van Sint-Jago sterk bezocht. Wij hielden hier de middagrust. Namiddags ging de reis door vlak, welbebouwd land, en, nadat wij weder vier mijlen hadden afgelegd, kwamen wij in de oostelijke voorstad van Sint-Jago. De huizen zijn hier nederig, doch welgebouwd; ook schijnt er de handel zeer levendig. Over eene prachtige brug togen wij Sint-Jago binnen, en alles had hier het aanzien eener groote, bloeijende hoofdstad.





Tabel van de uitgestrektheid en de bevolking der Vereenigde Staten van Noord-Amerika.

Daar de oogen van geheel Europa, sedert vele jaren, bijzonder op de Republiek van Noord-Amerika gevestigd zijn, en van dag tot dag meer en meer op dat land gevestigd worden, heb ik geoordeeld, mijnen Landgenooten geenen ondienst te zullen doen, door hun de volgende Tabel, die ons de uitgestrektheid en de bevolking van die Republiek zoo geheel en duidelijk doet kennen, mede te deelen. Dezelve is getrokken uit de Geographical Description of the united States van john melish, in 1816 te Philadelphia gedrukt.

{==324==} {>>pagina-aanduiding<<}

Staten en Territoiren.	Gemiddelde Lengte en Breedte.	Vierkante Mijlen.	Bevolking in 1810.	Zitting van het Gouvernement.	Leden van het Congres.
	Lengte N. en Z.	Breedte O. en W.				
Maine }	216	162	31750	228705	Portland }	20
Massachuset }	70	140	8500	472040	Boston }	20
New-Hampshire	160	70	8500	214460	Concord	6
Vermont	152	60	8700	217805	Montpellier	6
Rode's Island	48	42	1500	76931	Providence	2
Connecticut	50	80	4000	261942	Hartford	7
New-York	198	256	46000	959049	Albany	27
New-Jersey	138	50	6000	245502	Trenton	6
Pensylvania	153	273	42500	810091	Harrisburg	23
Delaware	90	25	1700	72674	Dover	2
Maryland	108	198	10800	380546	Annapolis	9
Virginia	220	370	64000	974622	Richmond	23
Ohio	204	210	39000	230760	Columbus	6
Kentucky	138	300	39000	406511	Francfort	10
Tennessee	102	420	40000	261727	Nashville	6
North-Carolina	120	345	45000	555500	Raleigh	13
South-Carolina	162	216	28700	415115	Columbia	9
Georgia	300	240	58000	252433	Midledgeville	6
Louisiana	240	210	48000	76556	New-Orleans	1
Indiania	240	138	34000	24520	Corydon	0
District van Columbia	10	10	100	24023	Washington	0
Missisippi-Territoir	312	324	89000	40352	Washington	0
Illinois-Territoir	306	210	50000	12282	Kaskaskia	0
Michigan-Territoir	234	138	27000	4762	Detroit	0
Northwest-Territoir	360	456	147000	-	-	0
Missouri-Territoir	1380	1680	15,80000	20845	St. Louis	0
	_____	_____	_____	_____
	2,459,350	7,239,903		182
	Elke Staat zendt twee Senatoren	36
	_____
	Dus bedraagt de geheele Wetgeving	218

Na deze telling is Indiania nog als een' Staat erkend, en zendt nu ook naar het Congres twee Senatoren en éénen Representant. Welk eene schier ongeloofelijke toeneming van bevolking heeft in dit land van vrijheid plaats! Het begin der bevolking is geweest in 1610; en toen, in 1775, deze Staten zich vrij verklaarden, was het getal der Inwo-
{==325==} {>>pagina-aanduiding<<}
ners maar iets meer dan drie millioenen, daar dezelve, volgens bovenstaande Tabel, in 1810 een getal van 7,239,903 zielen uitmaakten. - Dezelfde Heer j. melish zegt verder, dat, wanneer de bevolking van Noord-Amerika op denzelfden voet, als nu sedert honderd jaren heeft plaats gehad, blijft voortgaan, dezelve dan zal zijn
in 1816	8,816,769,	in 1850	25,582,919,	in 1890	88,294,394
in 1820	10,098,177,	in 1860	34,869,520,	in 1900	120,345,394
in 1830	13,769,726,	in 1870	47,527,165,	in 1910	164,030,772
in 1840	18,769,567,	in 1880	64,779,525,	in 1916	199,756,733

Ik zal hier nog deze aanmerking maken, dat de mijlen, in de hier boven opgegevene Tabel, Engelsche mijlen zijn, van 60 in een' graad.






Aan den heer J.F. Willems, te Antwerpen.


Heft aan de vaderlandsche toonen, 
Heft ze aan op d'ingewonnen grond! 
Komt, schaart, teruggegeven zonen, 
U onder 't heilig broederbond! 
Wat zou toch uw herstel getuigen, 
Moest nog de ontboeide tong zich buigen 
Naar vreemden galm en heerschappij?... 
Neen, 't Neêrlandsch lied mag hooger klinken, 
En allen denkbeeld weg doen zinken 
Aan lang verduurde slavernij. 
 
Wischt af, wischt af de smet der eeuwen, 
o Belgen! doe uw waarde regt; 
Dringt aan bij de achtbre teelt van leeuwen, 
Wier erfgrond zich in d'uwen vlecht. 
Laat vreemd gebroed de vlerken zwaaijen; 
Hij wring' den gorgel niet tot kraaijen, 
Die borst tot statig brullen heeft. 
Den nachtwalm, broed'ren! zaagt gij zinken; 
Ziet ook der vad'ren glorie blinken, 
Die uw gezuiverd erf omzweeft. 

{==326==} {>>pagina-aanduiding<<}

Ja, 'k hoor, bij 't zacht geruisch der halmen, 
Wier gulde golving 't oog bekoort, 
De vaderlandsche toonen galmen, 
Te lang door vreemden klank gesmoord. 
'k Hoor, Willems! u de snaren dwingen, 
Om, met der Muzen lievelingen, 
Te treden naar het feestaltaar; 
En, waardig aan der vad'ren zeden, 
Wilt ge ook den achtb'ren kring verbreeden 
Van Neêrlands fiere dicht'renschaar. 
 
Wat is de vrijheid toch der Belgen, 
Wat geldt herwonnen erf of naam, 
Stemt niet de spraakklank van de telgen 
Met de achtb're moetertoonen zaam? 
Laat bastaards tong en gorgel buigen, 
Om vreemden moedwil toe te juichen; 
Het kostbaar goed, door hen versmaad, 
Weet gij, in 't edel hart, te schatten, 
En in dat grootsch gevoel te omvatten, 
Dat allen schimp te boven gaat. 
 
Geen worsteling van tachtig jaren, 
Geen zegepraal, hoe hoog geschat, 
Kon de echte broederbanden sparen, 
Die zelfs natuur gevlochten had. 
Niets mogt de wreede scheuring heelen; 
Het Belgisch bloed zag zich verdeelen: 
Een vreeslijk noodlot, al te straf, 
Beschaamde d'achtbren moed der helden, 
Om de ed'le vrucht van Vlaand'rens velden 
Te sling'ren om een' vreemden staf. 
 
Zoo spaart, in 't onaskeerbaar woeden, 
De wintervorst het dierbaarst niet: 
Zijn adem perst de bange vloeden, 
En jaagt hen over 't eng gebied. 
Omstuwd van de opgeruide winden, 
Door streek noch teugel in te binden, 
Verscheurt zijn wrevel dam en dijk, 
En breidelt, in zijn' toorn, de baren, 

{==327==} {>>pagina-aanduiding<<}

Met sidd'ring over 't land gevaren, 
Als slaven van zijn magtig rijk. 
 
Dan waagt zich geen gepluimde zanger 
In 't barnen van het bang getij'. 
Geen borst, van heilige aandrift zwanger, 
Stroomt uit in zoete melodij. 
't Duikt alles weg in kloof en kuilen: 
Alleen der wolven hong'rig huilen 
Stemt met het buld'ren van d'orkaan: 
Dan kondigt slechts een ak'lig krassen, 
Langs beemden, overstelpt door plassen, 
Den jammerlijken doodslaap aan. 
 
Maar hooger rijst, in 't statig varen, 
De zegenende zonnegod. 
De bloemkrans, kronk'lende om de altaren, 
Spelt schooner dagen van genot. 
De stroomen keeren tot hun bedding; 
Het aardrijk viert de blijde redding 
In feestgewaad en rozendos; 
En, om 't heramend hart te streelen, 
Verheffen duizende orgelkelen 
Haar' hemelval in beemd en bosch. 
 
Zoo, daar de vloed, die, fel in 't woelen, 
Uw volksbestaan bedolven had, 
Gekeerd in 't wrev'lig overspoelen, 
Uw erf of naam niet meer bespat; 
Zoo, daar de scheidsmuur nederstortte, 
Die Neêrlands oude grenzen kortte, 
En 't broederkroost weêr zamensmelt, 
Moet de aangewende wanklank smoren, 
Om d'onbeklemden zang te hooren, 
Waarin de geest der vrijheid zwelt. 
 
Ja, weg met angstig letterwegen, 
Met bang gewik van woord of naam 
Vloeije in gezangen allerwegen 
De gloed der broederharten zaam! 
De staatkunst moog' met volken spelen, 

{==328==} {>>pagina-aanduiding<<}

Moog' landen schak'len of verdeelen, 
Haar reuzenbeelden blijven koud; 
Maar harten in gevoel te ontgloeijen 
Tot onverdeelbaar zamenvloeijen, 
Is aan de barden toevertrouwd. 
 
Laat klinken dan de vrije snaren, 
Zoo wel in zuid- als noorder-beemd; 
Stijgt, in verrukking opgevaren, 
Te boven, wat ons nog vervreemdt. 
De dapperheid blinke in den zadel; 
De geest schept zich een' eigen adel, 
Die aan geen' schepter cijns betaalt, 
Die in geen woeling gaat verloren, 
Maar, bij het onverdoofbaar gloren, 
Geheel het volk met glans omstraalt. 
 
De beuz'laar zwiere in bonte kringen, 
Vier' de ijdelheid bij wuft vermaak; 
Hij snappe, om dart'lend in te dringen, 
Ten schimp van de achtb're moederspraak; 
Verwenne tong en hart en leden 
Naar vreemde taal en zwier en zeden; 
Verloochene eigen maatschappij, 
En trachte 't oog tot zich te trekken, 
Door ten belagchlijk beeld te strekken 
Van 's nabuurs ijd'le hoovaardij. 
 
Gij, willems! gij gevoelt uw waarde; 
Zij fonkelt in een' held'ren straal; 
Gij toont, wat vrucht de vrijheid baarde, 
En viert de moederlijke taal. 
Wie durft hier tegen u beslissen? 
De padden, die nog kruipend sissen, 
Gemest met vreemde slijk en dras? 
De slangen, die nog listig kronk'len, 
En gretig op uw erfgoed fonk'len, 
Dat buit voor hare vraatzucht was? 
 
Vertrapt hen, of ducht eens iet wrangers, 
Dan 't geen uw' boezem heeft gepijnd. 

{==329==} {>>pagina-aanduiding<<}

Verbroed'ren we ons, wij, vrije zangers, 
Waar Phebus glorie over schijnt. 
Voltooijen wij, bij 't grootsch vergad'ren, 
Het edel werk van Neêrlands vad'ren: 
Zij hieven ons in d'ouden rang; 
Maar 't volk tot één gevoel te stemmen, 
Vereischt, hoe wetten mogen klemmen, 
De tooverkracht van bardenzang. 
 
m. westerman. 









De ontkoming van Hugo de Groot uit de Loevesteinsche gevangenis, den 22sten van lentemaand MDCXXI.

(Vervolg en slot van bl. 292.)

III.


De lentemaand liep haast naar 't eind; 
De wintertijd verdween; 
En Prounink, oppervoogd van 't slot, 
Gansch onbewust van 't nakend lot, 
Toog nu naar Heusden heen. 
 
‘Nog nimmer stond de kans zoo schoon; 
Geen oog, dat ons bespiedt; 
Kom, lieve! spoed u - kom, 't is tijd; 
Het uur is daar, dat u bevrijdt; 
De slotvoogd is er niet.’ 
 
Zoo luidt de taal van Reigersberg, 
En Hugo antwoordt haar: 
‘Ja, lieve gade! ja, 't is tijd; 
Het uurtje slaat, dat mij bevrijdt; 
Die blijde stond is daar.’ 
 
Nu kust zij hem, den dierb'ren man, 
En Hugo kust haar teêr: 
‘Vaarwel, mijne onvergeetb're vrouw! 
De Hemel kroone uw' moed en trouw, 
En schenk' me u eenmaal weer!’ 

{==330==} {>>pagina-aanduiding<<}

Nu knielt hij neder in 't gebed, 
En voelt zijn hart verligt; 
En kust nog eens het dierbaar wijf, 
En voegt zich in zijn eng verblijf, 
En zij, zij sluit het digt. 
 
De slotwacht komt, en draagt den last 
Ter open slotpoort uit; 
Maar weet niet, wat de kist bevat, 
En welk een' onwaardeerb'ren schat, 
Wat kleinood zij besluit. 
 
De zwaarte alleen baart achterdocht 
Bij krijgsvolk, stug van aard. 
En spoedig is de vraag gedaan: 
‘Bevat die kist ook d'Arminjaan, 
Zoo lang door ons bewaard?’ 
 
En spoedig antwoordt Reigersberg, 
En wankelt niet in trouw: 
‘Wat dwaasheid, dat ge mij dit vraagt! 
't Zijn niets dan boeken, die gij draagt.’ 
Ja, zoo spreekt de ed'le vrouw. 
 
Het krijgsvolk torscht den last daarheen, 
En sleept de kist aan boord; 
En Elsje doet haar woord gestand, 
En steekt met kist en schip van land, 
En vaart, bemoedigd, voort. 
 
Nu keert de fiere Reigersberg 
Terug in de eenzaamheid, 
Daar zij, tot dankbaarheid aan God, 
En hopende op een gunstig lot, 
Een' vloed van tranen schreit. 
 
Dan geeft zij zich naar 't venster toe, 
En wacht, met ongeduld, 
Dat Elsje met haar' neusdoek wenkt, 
En 't afgesproken sein gedenkt, 
En trouw haar woord vervult. 

{==331==} {>>pagina-aanduiding<<}

Daar ziet zij 't! en nu juicht ze om hem, 
Die heel haar hart bezit: 
Daar ziet zij 't voor de tweede maal! 
Nu kent haar blijdschap perk noch paal; 
Nu knielt zij en aanbidt. 
 
Een schippersgast voert Elsje toe, 
En zegt: ‘Wat drijft ge daar? 
Gedraag u rustig, stil en kloek. 
Hoe wuift ge zoo met hand en doek, 
En maakt een vreemd gebaar?’ - 
 
‘Mevrouw,’ is 't woord van Elsje weer, 
‘Hield mijnen moed verdacht. 
“Gij zult bevreesd zijn, lieve kind! 
Als ge u van daag op stroom bevindt, 
Dewijl ik storm verwacht.”’ 
 
‘Zoo sprak zij; maar mijn antwoord was: 
“Ik ga van daag toch meê; 
De reis is kort en duurt niet lang.”’ 
‘Neen, schipper! 'k ben op stroom niet bang, 
Zelfs niet in de open zee.’ 
 
Nu wuift zij met den neusdoek weer, 
En stoort zich niet met al; 
Zij denkt slechts aan haar dierbaar pand, 
En zingend nadert zij het land 
En Gorkums grijzen wal. 
 
Haar heer is straks in veiligheid, 
In 't huis van Daatselaar; 
En Elsje sluit den koffer op; 
Haar ed'le blijdschap rijst ten top; 
Verdwenen is 't gevaar. 
 
Maar schrand're Hugo acht zich hier 
Niet veilig in den nood. 
Met spoed pleegt hij zijn vrienden raad, 
En neemt de trouwe hulp te baat, 
Die hem de vriendschap bood. 

{==332==} {>>pagina-aanduiding<<}

Vermomd als ned'rig ambachtsman, 
Den maatstok in de hand, 
En door een' braven vriend verzeld, 
Ontwijkt hij 't woeden van 't geweld, 
Maar ook - zijn vaderland. 
 
Hij zet zijn' voet op vreemden grond, 
En 't hart slaat hem zoo blij. 
Wat heugelijke wisselkeer! 
Hij ademt in geen kerker meer; 
Neen - Huig de Groot is vrij! 




IV.


Maar, schoon De Groot in vrijheid leeft, 
Zijn gade zucht op 't slot: 
Nu voedt zij bange vrees en smart, 
En dan weer smaakt haar edel hart 
Het hoogste zielsgenot. 
 
‘Is mij het stout bestaan gelukt, 
En is mijn Hugo vrij, 
Dan wordt mij zelfs het zwaarste ligt; 
'k Voldeed aan huw'lijkstrouw en pligt, 
En zoet is 't, wat ik lij'. 
 
Maar, waar of toch mijn Elsje toeft? 
Waar blijft die trouwe maagd? 
Mijn hart klopt, ook voor haar, zoo teêr; 
Want zij heeft, voor haar' dierb'ren heer, 
Haar eigen lijf gewaagd. 
 
Maar, waar of toch mijn Elsje blijft? 
De dag wordt mij zoo lang. 
Och, trouwe dienstmaagd! spoed u - keer, 
En breng mij tijding van uw' heer 
Dat wachten valt mij bang.’ 
 
Dus spreekt zij, als de kerkerdeur 
Al krassende opengaat, 
En zij hare oogen derwaarts wendt, 
En haar getrouwe ras herkent, 
En Elsje voor haar staat. 

{==333==} {>>pagina-aanduiding<<}

‘Mevrouw!’ zegt Elsje,’ dank zij God! 
‘Uw lieve man is voort. 
Ontvang, door mij, zijn' laatsten groet. 
Ons is in 't minst geen leed ontmoet; 
Ons bidden is verhoord. 
 
Nog heden, zijt hiervan gewis, 
Is al zijn leed voorbij.’ - 
‘Wel,’ antwoordt haar de fiere vrouw; 
‘De Hemel loone uw' moed en trouw, 
En make ook ons eens vrij!’ 
 
Intusschen snellen de uren voort; 
De tijd verloopt zoo vlug; 
't Wordt avond, en de dag verdwijnt; 
't Wordt avond, en de nacht verschijnt, 
En - Prounink keert terug. 
 
Sinds jaar en dag had hij zoo vaak 
Het helder licht bespied, 
Dat door 't vertrek van Hugo scheen, 
En blonk door 't tralievenster heen; 
Maar, heden ziet hij 't niet. 
 
Dit vreemde duister baart hem pijn; 
Hij ijlt ter slotpoorte in; 
Zijn boezem jaagt bij elken stap; 
Hij vliegt, langs gang en kerkertrap, 
Naar Hugo's gemalin. 
 
‘Waar, waar is mijn gevangen toch?’ 
Roept hij, met groot gerucht; 
Maar Reigersberg hervat bedaard: 
‘De vogel werd niet wel bewaard; 
Hij is zijn kooi ontvlugt.’ 
 
Nu raast de slotvoogd, woest en dol, 
En werpt zich raadloos neêr, 
En vloekt zijn reis naar Heusdens wal, 
En braakt op Hugo's ga zijn gal; 
Maar, Hugo keert niet weer. 

{==334==} {>>pagina-aanduiding<<}

En of hij zich voor 't voorhoofd slaat, 
De list is welgelukt; 
En of hij zich het ergst verwijt, 
En woedt en tiert van angst en spijt, 
De Groot is hem ontrukt. 
 
Nu klonk welhaast alom de kreet, 
En daverde door 't land, 
En werd gehoord door groot en klein: 
‘De Groot ontkwam uit Loevestein, 
En slaakte zelf zijn' band.’ 
 
Maar toen ook werd zijn dierb're ga 
Alom met lof genoemd; 
En naast de deugd dier ed'le vrouw 
Werd Elsje's kloek beleid en trouw 
Door jong en oud geroemd. 
 
Slechts korten tijd bleef Reigersberg 
Gevangen op het slot. 
Een vrouw van zulk een deugd'lijk bloed, 
En groot in waren heldenmoed, 
Verdiende ook beter lot. 
 
Men opent haar de kerkerdeur, 
En zij ziet zich bevrijd: 
Nu spoedt zij zich naar Hugo heen, 
En vindt, in zijn bezit alleen, 
Het loon voor al haar' strijd. - 
 
Hier, kind'ren! eindigt mijn verhaal. 
'k Wil thans niet verder gaan. 
Wat zegt ge nu van Huig de Groot? 
Wat zegt ge van zijne echtgenoot, 
En Elsje's stout bestaan? 
 
Als huw'lijksmin, als huw'lijkstrouw 
Zich met beleid verbindt, 
Dan is er nooit een ramp zoo naar, 
Dan is er nooit een strijd zoo zwaar, 
Dien zij niet overwint. 

{==335==} {>>pagina-aanduiding<<}

En of de deugd in kerkers kwijnt, 
En zucht in droeven staat, 
In 't eind wordt zij bevrijd van druk, 
En 't leed wordt bronwel van geluk, 
Als 't uur der redding slaat. 


1818.
w.h. warnsinck, bsz.



Vrouwelijke moed en regtvaardigheid.


(Eene ware Gebeurtenis.)

Kort na den Utrechtschen Vrede werd een jonge Engelschman door zijnen vader, des Konings Lijfarts, naar de Akademie te Montpellier gezonden, om zich in de Heelkunde te oefenen. De jongeling, ver van zich in de studiën af te slooven, maakte veeleer zijn hof bij de vrouwen, waartoe zijne goede gestalte en middelen eene genoegzame aanbeveling waren. Dit, echter, was bij hem niet voldoende. Toevallig voerde hij den naam van eenen rijken Lord, en gaf zich uit voor deszelfs éénigen zoon. Onder dezen titel verwierf hij toegang tot de ouders van Juffer v.n., aan welke laatste hij ras zijne vurige liefde verklaarde, in de overtuiging eener onmisbare toestemming. Dan, hij vond zich in dezen waan bedrogen, en alle zijne pogingen tot aanbeveling waren vruchteloos, zoodanig zelfs dat hij stellig werd afgewezen. Hierover vertoornd, te meer omdat hij zijne zegepraal overal verspreid had, nam hij zijne toevlugt tot den laster, met de vermelding, dat hij, op grond van ongunstige vermoedens, van haar had afgezien.
De jonge Juffer, onbesproken van gedrag, werd door haren vader zeer bemind. Intusschen kwam ook dit gerucht te zijner kennisse, en vond geenen geringen steun bij zijne tweede vrouw, welke hij onlangs gehuwd had en die zeer jaloersch was omtrent de bekoorlijkheden der dochter. Bij het vaderlijk onderhoud deswege, verdedigde de Juffer hare onschuld nadrukkelijk; doch tevens zonder vrucht, daar het nadeelig gerucht zich staande hield. In dezen schrikkelijken toestand besloot zij tot wraak, en weldra bood de gelegenheid zich daartoe aan.
De Engelschman, wien zij als de éénige oorzaak van dat

{==336==} {>>pagina-aanduiding<<}
gerucht erkende, geraakte in hevigen twist met eenen ander, die der partije van Koning jacobus was toegedaan. De eerste ontving weldra, in naam zijner partij, in de beleedigendste uitdrukkingen, de uitdaging toe een tweegevecht met pistolen op den vroegen morgen des volgenden dags. Hij verscheen: maar welke bevreemding, daar hij, in plaatse zijner partij, de Juffer v.n. ontmoette in mannelijk gewaad, die hem zijn eerloos gedrag verweet, en op dien grond voldoening vorderde! Honende spot was zijn antwoord, en dreef hare verbittering tot die hoogte, dat zij de pistool op hem loste, waarbij hij dood ter aarde stortte. Terstond keert zij, onbemerkt, naar huis, begeeft zich weder te bed, en verschijnt des morgens, als naar gewoonte, aan het ontbijt.
Weldra, echter, werd het geval bekend, en het vermoeden van den Regter viel eigenaardig op de partij des Engelschmans, met welke men algemeen wist, dat hij zeer hevig getwist had. Dezelve werd gevat, beschuldigd, en op de waarschijnlijkste gronden veroordeeld, hoe zeer hij zijne onschuld bezwoer. Onverwacht verscheen de Juffer voor den Regter. ‘Mijn goede naam (sprak zij) werd langen tijd belasterd. De persoon, die zulks deed, was de jonge Engelschman. Ik was aan mij zelve de redding mijner eer verpligt. Ik daagde hem, in den naam des aangeklaagden, tot het tweegevecht uit, en, daar hij weigerde mij voldoening te geven, schoot ik hem ter neder. De veroordeelde is vrij, en ik moet in zijne plaats boeten.’
De Regters bewonderden deze zeldzame vrouwelijke vastheid van geest, hoe zeer misdadig. Men verzocht voor haar, op grond van het oogmerk des bedrijfs, bij den Koning genade; deze werd terstond verleend, en een der Regters, op wien hare jeugd, schoonheid en moed den diepsten indruk gemaakt hadden, verzocht en verkreeg hare hand ten huwelijk.


Engelsche schuld.

Men heeft berekend, dat, wanneer men de Engelsche Nationale Schuld in banknoten van een pond sterling nevens elkander leide, dezelve 4516 kwadraatmijlen zoude bedekken. In guinjes zou de linie meer dan 10,000 mijlen lang zijn, in

{==337==} {>>pagina-aanduiding<<}
schellingen negenmaal den ganschen aardbol beslaan, in penningen zeventienmaal van de aarde tot de maan reiken, en bovendien nog tweemaal om de aarde en vijfmaal om de maan kunnen geslingerd worden. Om deze schuld in baren gelde te dragen, veertig pond voor elken man gerekend, zou dezelve, in goud, 374,531 menschen vorderen; in zilver, verre boven de vijf millioenen, in koper, meer dan 262 millioenen. Wilde men gemelde schuld op wagens vervoeren, zoo zoude men, voor het goud, 7401 wagens, elk van 2000 pond, behoeven, en ter zee 9375 schepen van 500 last. Om haar in goud te tellen, gesteld men telde 100 goudstukken in eene minuut, en hield zich daarmede dagelijks 12 uren onledig, zoo zoude zulks meer dan 27 jaren vereischen; in penningen, 7000 jaren: zoodat, bijaldien men bij de schepping der wereld aangevangen hadde, men daarmede ten huidigen dage nog niet gereed zijn zoude.


De paus een demokraat.

Het is niet algemeen bekend, dat de tegenwoordige Paus, bij buonaparte's eersten inval in Italië Kardinaal en Bisschop van Imola zijnde, eene preek hield aan de ingezetenen van zijn stift, toen een gedeelte der Cisalpijnsche Republiek, ten behoeve der burgerlijke vrijheid, als ten naauwste verknocht met het Christelijk geloof. Bij die gelegenheid zeide hij onder anderen: Ja, mijne waarde Broeders, laten wij allen Christenen zijn, en dan zullen wij voortreffelijke Demokraten wezen! (*)
Wie zou toen gezegd hebben, dat deze voorstander der vrijheid eenmaal de hersteller der Jezuiten zou wezen? Les extrêmes se touchent.



{==338==} {>>pagina-aanduiding<<}

Lees-anekdote (*).

In zeker Fransch-Latijnsch Woordenboek van boiste, tweede druk van het jaar 1803, bladz. 750, leest men letterlijk het volgende:
Spoliateur, s. m. Spoliator, qui dépouille, qui vole.
G.C. Spoliatrice, s. f. BUONAPARTE.
In den jare 1804 bemerkte men zulks eerst, nadat reeds honderde exemplaren van dit Woordenboek verkocht waren. Schrijver, Uitgever en Drukker werden in hechtenis genomen, alle nog voorhanden zijnde exemplaren in beslag gelegd, en de persen verzegeld. Boiste komt in het verhoor, en beklaagt zich vrij heftig over deze behandeling, als zijnde bij hem de reden onbekend. ‘Hebt gij (vraagt men hem) dit Woordenboek geschreven?’ - ‘Ja.’ - ‘Hebt gij dit blad, deze bladzijde, dit artikel geschreven?’ - ‘Ja.’ - ‘En gij vraagt nu nog? Wat, Mijnheer, heeft de naam Buonaparte’ in een Woordenboek noodig? - ‘Om mijner lezing gezag bij te zetten, was het noodig mijne bronnen te noemen. Het woord ‘Spoliatrice’ heb ik nergens anders gevonden, dan in een nommer van den Moniteur van dien dag, die maand en dat jaar, alwaar men leest: ‘la nation Anglaise, cette nation Spoliatrice.’ - ‘Maar waarom is die naam met zulke bijzonder groote letters gedrukt?’ - ‘Uit eerbied, omdat het de eerste Consul is.’ Men zag de plaats na in den Moniteur, en bevond de waarheid der zaak. De in hechtenis genomene personen werden allen ontslagen; doch den Uitgever werd gelast, de bladzijde te laten herdrukken, en den naam ‘Buonaparte’ uit te wisschen. In de nieuwe exemplaren ligt een herdrukt blaadje, alwaar achter het woord ‘Spoliatrice, s. f.’ een enkele B. staat; maar er zijn nog een aantal exemplaren in omloop, waarin de naam geheel staat uitgedrukt.







{==339==} {>>pagina-aanduiding<<}

Mijn vrouwtje.


Die trouwen wil of trouwen moet, 
En echter vrij wil zijn, 
Die kieze uit heel den maagdenstoet 
Een vrouwtjen als het mijn'. 
 
Men vindt er slechts in 't vaderland 
Zoo lief en rank van leên, 
Zoo fijn en rein van allen kant 
En blank als sneeuw meteen. 
 
In Frankrijk vindt men zulke niet, 
Daar is 't verboden goed; 
En als men 't soort in Duitschland ziet, 
Is 't krom en zwart als roet. 
 
Het vrijen is de zwaarste post; 
Dat heeft wat arbeid in! 
Maar wie toch trouwt, schoon 't moeite kost, 
Niet gaarne naar zijn' zin! 
 
Doch zijt gij eens legaal getrouwd, 
Dan mint ge elkander teêr; 
En sterft uw wijfje, of wordt het oud, 
Fluks krijgt ge een jonger weer. 
 
Ja, hoe onchristlijk 't schijnen mag, 
Hoe bijster vreemd en raar, 
'k Trouw meestal tweemaal op een' dag, 
En zonder zielsbezwaar. 
 
En dikwijls leeft mijne eerste vrouw, 
Als mij reeds de and're kust; 
En nimmer draag ik krip of rouw, 
Al zonk ze in de eeuw'ge rust. 

{==340==} {>>pagina-aanduiding<<}

'k Heb altijd voorraad bij de hand, 
Voor mij, voor vriend en maag; 
Want meisjes zijn er toch als zand, 
En trouwen doen zij graag. 
 
De Duitscher geev' zijn ga ter leen, 
En kusse eens anders wijf; 
Mijn vrouwtje heb ik graag alleen, 
Al schijnt het ook wat stijf. 
 
Ja, altijd kus ik haren mond, 
Of rust zij aan mijn zij'; 
Van 't morgenuur tot d'avondstond 
Blijft zij me onscheidbaar bij. 
 
Zij troost mij in mijn stille cel, 
Verzelt me op reis en togt, 
En 't vrolijkst feest wordt mij een hel, 
Waar 'k haar niet vinden mogt. 
 
Maar, schoon ik haar zoo vurig min, 
En de echt ons knoopte aaneen, 
Nooit stapt zij met mij 't rustbed in, 
En 'k slaap altijd alleen. 
 
Zoo heb ik ruimte in 't ledekant, 
En win nog meer er bij; 
'k Trek nimmer aan den wiegeband, 
En hoor geen kindgeschrei. 
 
Mij valt dus Hymens keten ligt, 
Wijl 't vrouwtje een engel is; 
Nooit trekt zij rimpels op 't gezigt, 
En stom is ze als een visch. 
 
Wie wenscht niet zulk een' huw'lijksstaat? 
Wie wenscht niet zulk een vrouw? 
Wel nu! die lust heeft, volg' mijn' raad, 
En haal' haar uit - ter gouw. 


2 April, 1819.
boxman.







{==341==} {>>pagina-aanduiding<<}

Mengelwerk.

Over Adriaan Loosjes, Pz.


Door P. Hofman Peerlkamp. (*)

Het gebeurde onlangs, dat een mijner vrienden mij bezocht. Hij verlangde, gelijk het gewoonlijk gaat, het merkwaardige in Haarlem te bezigtigen. Mijne voeten bragten mij onwillekeurig langs dat gedeelte der stad, hetwelk thans schier geene teekenen meer overlaat, dat het eens bewoond geweest is. Wij kwamen op de algemeene begraafplaats. Ik bleef op eene zerk staan, en zeide: ‘Hier onder ligt het stoffelijke gedeelte van adriaan loosjes!’ -
Wat aandoening het was, welke ons beiden beving, kan ik met woorden niet verklaren. Ofschoon wij van nature niet spoedig tot weenen overhellen, en velerlei ondervinding ons eene tamelijke mate van standvastigheid verschaft had, werden onze oogen nat, en wij lieten een' traan rollen op het graf van den te vroeg gestorven menschenvriend. Mij ontglipte ook de zucht: ‘Waarom is zulk een man gestorven!’
Een oogenblik daarna tot mijzelven teruggekeerd zijnde, bemerkte ik, dat ik toch oneigenlijk gesproken had. Want gelijk wij zeggen, dat de zon ondergaat, niettegenstaande zij onbewegelijk is, zoo kan het sterven van eenen loosjes niet in de gewone beteekenis worden opgenomen.
Indien iemand zijn leven in luiheid en vadzigheid doorbrengt, de krachten van zijnen geest laat uitte-
{==342==} {>>pagina-aanduiding<<}
ren, en de scherpte der ziel verstompen, kan hij niets bijbrengen ten algemeenen nutte, noch zijne gedachtenis op aarde bewaren. Zij, die hem zien, moeten gelooven, dat hij leeft. Voor het overige laat hij zoo weinig voetsporen op het levenspad, als een schip in eene rivier. Deze is waarlijk gestorven.
Geheel anders is het gelegen met den mensch, die, aangevuurd door eene edele eerzucht, zichzelven door de beoefening van nuttige kunsten en wetenschappen meer en meer beschaaft, en, gelijk cato eens zeide, al leerende oud wordt. Deze gevoelt, dat hij niet voor zich alleen geboren is, maar dat zijnen vrienden en het vaderland een gedeelte van zijn aanwezen toekomt. Deze besluit zijne uitzigten hier op aarde niet binnen de grenzen van zijn leven, maar omvat in zijne gedachten de volgende eeuwen. Daarom sticht hij voor zich gedenkteekenen, welke zijne gedachtenis bij de nakomelingschap altijd opwekken en vernieuwen; gedenkteekenen, vaster dan koper of marmer, onkwetsbaar door bliksem en onweêr, onverteerbaar door tijd en jaren.
Zulke gedenkteekenen heeft loosjes zich vele gesticht. Zijne ziel is wel, vrij van banden, uit hare sterfelijke woning naar den hemel gevlogen; de woning is wel gesloopt: maar, wat is die woning dan? Of zagen wij hem, wanneer wij dat ligchaam zagen? Voor hen, die in hem niets meer zagen, moge hij gestorven zijn; voor ons en voor onze nijvere nakomelingschap leeft hij, en zal hij altijd leven.
Al wassen andere steden en dorpen door onze puinhoopen, al werd Haarlem eens, hetgeen God verhoede! een puinhoop, zullen er dankbare en deugdzame naneven gevonden worden, bij wie loosjes deze verwoesting overleefd heeft.
Een opregt vaderlander zal zijne kinderen bij de grafzerk leiden, en zeggen: ‘Word zoo braaf en werkzaam als loosjes geweest is! Dan overwint gij den dood, die alles overwint, en werkt door uwen geest tot op het laatste nageslacht.’

{==343==} {>>pagina-aanduiding<<}

Dat loosjes zoo werkt en blijft werken, zal ik in dit uur trachten te betoogen door een kort overzigt van eenige door hem nagelatene schriften. Deze beschouwing vertoont mij in het verschiet vele zachte en aangename rustpunten. Bedrieg ik mij? of bespeurt uw oog dezelfde voorwerpen? Maar hoe kan ik mij bedriegen, daar het voor allen, die hem ook slechts van verre gekend hebben, even gemakkelijk is, om loosjes op hunne wijze te beschouwen, gelijk hij zich op zijne wijze vertoonde? Eenvoudigheid is het zegel der waarheid. Hij dacht niet alleen gelijk hij schreef, maar schreef ook gelijk hij dacht. In zijn gelaat, in zijn oog, in zijne houding, in zijne spraak, in zijne uitdrukking, in zijne kleeding, nergens had hij iets terughoudends, iets geheimzinnigs, iets gemaakts, iets verborgens, iets bedekts, iets vreemds - hij was overal loosjes. Zoo hebben zijne oudere en jongere vrienden hem met mij gekend. Laat het mij geoorloofd zijn, mijn hart andermaal te verkwikken en te verlustigen met een genoegen, hetwelk ik bijna niet weet, hoe ik het noemen moet; maar ik geloof, dat ik niet grootelijks dwaal, indien ik het een kinderlijk genoegen noeme. Hoogdravende redenaars moeten hier derhalve dát niet zoeken, hetgeen wij van hen verwachten. Zij zullen zeker den langzamen tred, met welken zij tot het vieren der nagedachtenis van loosjes naderen, door groote deftigheid en wijsheid vergoeden. De beleefdheid perst ons, om hun velds genoeg over te laten. Daarom vind ik hier gelegenheid, om vooraf, zoo kort mogelijk, te verklaren, wat en hoedanig de letterkunde zij; te meer, omdat ik zie, dat deze naam dikwijls in eenen verkeerden zin wordt opgenomen.
Daar is van tijd tot tijd eene dwaling in de menschelijke gemoederen ingeslopen, en door de gewoonte bijna algemeen geworden, dat de beoefening der gewigtige wetenschappen, gelijk men ze noemt, iets voortreffelijks en ongemeens is; die der letteren wel niet te verachten, maar op geenerhande wijze net dezelve te ver-
{==344==} {>>pagina-aanduiding<<}
gelijken. In deze dwaling verkeeren sommige god- en regtsgeleerde, genees-, natuur- en wiskundige menschen. Doch hun gezag kan nimmer van eenigen den minsten invloed zijn. Want, indien de letterkundigen de voortreffelijkheid dier wetenschappen alleen moesten beoordeelen naar de manier, op welke dezen dezelve beoefenen, en de vruchten dier beoefening in het openbaar voordragen, kunnen zij er zich voorwaar geen hoog denkbeeld van vormen.
Maar daar bestaat eene zekere verwantschap tusschen alle kunsten en wetenschappen, welke ieder het meest gevoelt, naarmate hij het meest in eene of andere wetenschap uitmunt. Dezelfde trapswijze overgang, welke de natuur in de schepping heeft daargesteld, is zigtbaar in het rijk der wetenschappen. Zij nu, die de letteren daar uitnemen, schijnen de zon uit de wereld weg te nemen. Van de letterkunde ontvangen de dorste en afgetrokkenste onderwerpen licht en leven; zij dost de stroefste leere in een bevallig kleed, en lokt den menschelijken geest uit, om anders terugstootende zwarigheden over te komen. Plato schrijft ergens, dat, indien de wijsgeerte op aarde in persoon verkeerde, alle de menschen door eene verwonderlijke liefde voor dezelve zouden ontstoken worden: zoo schoon was haar gelaat. Maar plato zelf heeft door zijn voorbeeld getoond, dat het de letterkunde is, welke het beeld der wijsgeerte het beminnelijkst afmaalt.
Doch ik verspil te vergeefs mijne woorden, om eene wetenschap in eene maatschappij aan te bevelen, welke aan de beoefening der letterkunde is toegewijd. Indien het noodig ware, de voortreffelijkheid eener kunst naar de uitgebreidheid van hetgeen ze omvat af te meten, dan weet ik voorwaar niet, voor welke de letterkunde behoeft onder te doen. Iemand kan, indien men dan den band der wetenschappen vaneen wil scheuren, een wijsgeer, regts- of godgeleerde genoemd worden, zonder zelfs smaak voor de letteren te koesteren; maar voor den beoefenaar der letterkunde bestaat er geene kunst

{==345==} {>>pagina-aanduiding<<}
of wetenschap, waarvan hij geheel onkundig mag zijn. De waarheid van mijn gezegde zal van zelf bij gedeelten blijken uit het voorbeeld van loosjes.
Het eerste werk, hetwelk hij in het licht gegeven heeft, is de Flora Harlemica, in den jare 1779. Hij begon dus deze loopbaan in te treden onder een zeer gunstig en gelukkig, voorteeken. Ik wil daarmede niet te kennen geven, dat dit voortbrengsel van zoo jeugdige jaren eene zekere volledigheid bevat, welke men in weinige dergelijke geschriften aantreft. Maar de aard zelf van het geschrift doet ons aan eenen jongeling denken, wiens hart geopend is voor de schoonheden der natuur, wiens oog dezelve in bloemen en planten naspoort, wiens vol gemoed zich gedrongen vindt, om de genoegens, welke hij gevoelt, aan anderen mede te deelen.
Gelukkig de jongeling, die door zulke genoegens bekoord wordt! Hij, die daarbij koud en onverschillig blijft, zal zich nimmer tot het schoone en edele weten te verheffen.
Een jongeling, gelijk loosjes was, konde wel geene fraaijer tooneelen aantreffen, dan de natuur hem in onze ommestreken aanbood; tooneelen, den naam van Arkadia, door hem naar waarde gevierd, ten volle waardig. Als men bij helder weêr den hoogsten top van het duin beklimt, hetwelk zich ten noorden van de bouwvallen van het Brederosche kasteel verheft, ziet men, als in eenen opslag, al wat het oog kan verlustigen. Prachtige landhuizen, nederige boerenwoningen, dorpen, weiden, bosschen, meren, rivieren, en het verhevenste van dat alles, de opene noordzee. Maar dit alles vertoont zich voor het oog in zoo kleine voorwerpen, dat wij ons met de hoogte schijnen te verheffen, en het aardsche te verachten. Zoo verzocht socrates eens den fieren alcibiades, om hem zijne landgoederen op de kaart van Attica aan te wijzen. Alcibiades vond ze niet. ‘En gij zijt trotsch op iets,’ zeide de verstandige man, ‘hetwelk niet eens

{==346==} {>>pagina-aanduiding<<}
op de kaart wordt aangewezen!’ - Door dit een en ander ontstonden bij loosjes gewaarwordingen, welke hij in vele geschriften zijner jeugd en rijperen leeftijd heeft verklaard. Zoo veel ligt er aan gelegen, welke indrukselen men in de eerste jaren ontvangt.
Loosjes' Menalcas, Herderskouten en Visscherszangen, zijne Minnezangen en Jeugdige Gedichten, zijn Roosje, een liefdesverhaal, werden met veel genoegen ontvangen. Roosje verscheen zelfs voor de tweede maal in het licht, hetwelk velen zijner werken naderhand is te beurt gevallen, en genoot de eer, om in het Fransch vertaald te worden. Deze eer is des te grooter, naarmate zij den Hollandschen letterkundigen zeldzamer mag gebeuren. Het ware te wenschen, dat onze landgenooten ook spaarzamer en omzigtiger in de uitdeeling van dezelve wilden zijn, en of geene vreemde lettervruchten op onzen bodem overbrengen, of alleen de zoodanige, welke den smaak voor het goede en schoone niet bederven.
Het voorbeeld van loosjes verdient ook in dit opzigt navolging.
Zoo lazen wij door zijn toedoen de Burgerlijke en handelkundige Geschiedenis der Engelsche Volkplantingen in de West-Indiën, in het Engelsch geschreven door den ervarenen edwards. Zoo verschafte ons de schilderij van Spartacus, geteekend door meiszner, eene aangename uitspanning. Zoo zijn onze boekverzamelingen verrijkt met de Geschiedkundige Beschouwing van het Eiland St. Domingo, met de Schetsen van den staat der Zeden en Gevoelens in het Fransche Gemeenebest, met robertson's oud Griekenland, hetwelk men voor de helft aan hem verschuldigd is, en eindelijk met het Leven van Constantijn Huigens.
Daar is veel getwist, of bladwijzers der voorkomende belangrijke zaken, achter geleerde werken gevoegd, der geleerdheid meer na- dan voordeel gedaan hebben en nog doen. Ik geloof, dat zij beide gedaan hebben, en tot die soort van zaken behooren, welke de oude wijs-
{==347==} {>>pagina-aanduiding<<}
geeren op zichzelven noch goed noch kwaad, maar tusschen beide noemden. Want het komt alleen op het regte gebruik aan. Thans, daar de grenzen der wetenschappen tot in het oneindige zijn uitgebreid, is het eene noodzakelijke behoefte geworden; en zij alleen ontkennen de nuttigheid van geschikte bladwijzers, die dezelve het meest gebruiken. Loosjes besefte er de waardij ook van, en ging meer te rade met het algemeene belang, dan met eenen genoegelijken arbeid, toen hij zulke lijsten vervaardigde achter het oud Griekenland van robertson, de Tafereelen van Neêrlands Historie door cerisier, en andere werken.
Het leven van huigens zal altijd een gedenkteeken blijven, hoe gelukkig en vaardig loosjes was in het overbrengen van vreemde dichtstukken in onze tale. Dat hij het oorspronkelijke in netheid en vloeibaarheid moest overtreffen, voorzag ik reeds vóór hij het werk bij de hand nam. Want de aard van het oorspronkelijke gedoogt eene grootere vrijheid en zorgeloozer behandeling. Maar dat hij er dát van maken zoude, hetwelk hem den eenparigen lof van alle kenners bezorgd heeft, konde ik niet vermoeden. Want voor zulk eene behandeling scheen mij het Latijnsche gedicht niet vatbaar.
Doch allermeest blinken zijne gaven in dit opzigt uit door de vrije navolging van De drie Rijken der Natuur, met een heerlijk penseel gemaald door den uitmuntenden delille. Waarlijk, deze Fransche en Nederduitsche stukken zijn het onderwerp waardig. Al had delille nooit iets anders geschreven, ware zijn naam hierdoor alleen vereeuwigd geworden. Doch het scheelt weinig, of ik zeg, dat loosjes hem met gelijken tred volgt. Ik stem gaarne toe, dat het werk gemakkelijker valt, wanneer men een schoon voorbeeld heeft, hetwelk men naschaduwt. Doch hieruit ontstaat ook eene zekere bepaaldheid, welke de ziel met banden bedreigt. Loosjes wist deze banden gelukkig te ontkomen, en zeilde tusschen de twee klippen van al te vrije en slaafsche navolging met zulk een gevolg door, dat, indien de-
{==348==} {>>pagina-aanduiding<<}
lille de drie rijken der natuur voor Nederlanders bezongen had, hij ze zeker op dergelijke wijze zoude bezongen hebben.
Het gaat met alle vertalingen even als met het overstorten van fijne, geestrijke vochten. Daar vervliegt altijd iets van het wezenlijke. Indien de vertaler deze schade door het geestrijke uit zijne eigene ziel niet weet aan te vullen of te herstellen, levert hij meestal een waterachtig en smakeloos mengsel. Het is bekend, wat virgilius aan homerus verpligt is. Evenwel betwist men den Romein de aanspraak op oorspronkelijkheid niet. Ik wil delille nu niet met homerus, noch loosjes met virgilius vergelijken; maar zoude bijna beweren, dat loosjes hier meer zelf gedacht dan gevolgd heeft.
Mindere aanspraak op oorspronkelijkheid maakt zijne omwerking van het Meermanniaansche gedicht, hetwelk den Montmartre ten opschrift heeft. Deze onze landgenoot, een man van ouden rijkdom en deugd, gelijk aristoteles den adeldom bepaalt, had eene onbegrijpelijke achting voor klopstock en alles, wat van klopstock kwam. Naar zijn voorbeeld schijnt hij ook aan de zesvoetige Romeinsche verzen in onze taal boven Alexandrijnsche en andere de voorkeur gegeven te hebben. Ik wil eens toestemmen, dat de Hoogduitsche taal daartoe beter kan gedwongen worden dan de onze; de onze, dit zij met verlof van andersdenkenden gezegd, schijnt mij voor dezelve bijna te eenemale ongeschikt te zijn, of men moet alle welluidendheid, klank en toonen willen verkrachten. Wat denkt gij, dat ovidius zeggen zoude, indien hij op nieuwen trant berijmde Latijnsche verzen van de 14 en 15de eeuwen las? Ik geloof hetzelfde, hetwelk cats zoude zeggen, als hij onze hexameters las. Zij zouden roepen, dat men hun gehoor geweld aandeed. - Deze nieuwigheid konde loosjes nimmer behagen, en wij noemen zijne omwerking van het gedicht, den Montmartre, eene verfraaijing van hetzelve.

{==349==} {>>pagina-aanduiding<<}

Dan, de tijd roept mij om terug te keeren tot andere werken, welke geheel van zijne vinding zijn.
Het is voor de menschelijke maatschappij een in den eersten schijn verblijdend, in de beproeving verkwikkend, in de uitkomst allerheerlijkst verschijnsel, indien hunne natuurgenooten, door God met buitengewone zielsgaven gezegend, deze gaven besteden tot verheerlijking van den Gever; dat is, tot versterking en opbouwing van al datgene, hetwelk God aangenaam en den mensch gelukzalig is. Als wij de kracht van deze waarheid, op zichzelve beschouwd, niet sterk genoeg gevoelen, laten wij dan onze aandacht vestigen op een tegenovergesteld voorbeeld. Wie is in staat, de rampzalige uitwerkselen te beschrijven, welke het schitterend vernuft van voltaire, ik zeg niet aan Frankrijk, maar bijna aan geheel Europa berokkend heeft?
Hoe afkeerig loosjes van die dolzinnige wijsheid was, zien wij uit de manier, op welke hij den Bijbel beschouwd, Bijbelsche Tafereelen geschetst, en zijne lier op gewijde toonen gestemd heeft. De lotgevallen van den edelen jozef gaven hem stof tot een fraai bewerkt gedicht. De liefhebbers der schoone letteren zullen zich hunne moeite niet beklagen, den Jozef van loosjes met den Latijnschen van jordens te vergelijken. In ongebonden stijl beschouwde hij cornelius, den Hoofdman, die God vreesde, gaf ons zijne Bespiegelingen over lazarus, en troostte ons in Semida en Cidli door de hope der opstanding; in gebonden stijl bragt hij zijne Hulde aan luther, op het onlangs gevierde derde eeuwfeest der kerkhervorming.
Met deze godsdienstige geschriften staan die, welke eene regtstreeks zedekundige strekking hebben, in een naauw verband. Gelijk socrates eens zeide, dat de hoofdinhoud van alle echte wijsgeerte in dit ééne vers van homerus was opgesloten: Beschouw, wat goeds en kwaads er binnenshuis geschiedt, - zoo zocht loosjes ook dáár het goede aan te kweeken, het kwade uit te roeijen. Getuigen hiervan zijn de vier

{==350==} {>>pagina-aanduiding<<}
Tijdperken van den Dag, de vier Levensstanden van den Mensch, de Man en Vrouw in de vier tijdperken hunnes levens, de Rijkdom, middelbare Stand en Armoede, en de Zedelijke Verhalen; alle onderwerpen, zoo gewigtig, als gelukkig door hem behandeld. En dit konde wel niet anders. Want in de meeste behoefde hij zichzelven slechts te schetsen, en het beeld moest altijd behagen.
Hoe weinigen besteden den dag, gelijk loosjes denzelven besteedde! Trajanus plagt te zeggen, wanneer hij niemand zijner vrienden eene weldaad had bewezen: ‘Heden heb ik eenen dag verloren.’ Loosjes rekende de dagen, op welke hij niets ten algemeenen nutte besteden konde, ook verloren; doch deze zijn zeer weinige geweest. - Indien hij zoo in de dagen was, behoef ik niet te zeggen, hoe hij in de levensstanden was. Drie tooneelen heeft hij met toejuiching gespeeld. God heeft hem van het vierde geroepen, hetwelk hij nog naauwelijks begonnen was. Maar hij heeft ons te voren reeds geschetst, hoe hij zich ook dáár van zijnen pligt zou gekweten hebben. Neen, hij zoude in het laatste tooneel niet bezweken zijn.
Zelf in den gelukkigen middelstand geboren en gebleven zijnde, wist hij zijn voorregt te schatten, en gevoelde, wat horatius meende, als hij zong, naar de vertaling van oosterdijk:

Wie gulden middelmaat bemint, 
Is veilig, waar hij zich bevindt; 
Hij hoeft niet in een kot vol gruizen 
Van afgesleten stof te huizen, 
En zoekt, door soberheid geleid, 
Geen trotsch paleis, wel toebereid. 


De zedekundige verhalen zijn zoo vele voorbeelden tot staving der in gemelde geschriften gegevene lessen. - Gelukkig is zoodanig een verkondiger der deugd. Zijne woorden hebben eene zekere hartelijkheid, welke den lezer ongevoelig medesleept. Ik ken vele huishou-
{==351==} {>>pagina-aanduiding<<}
dingen, in welke de naam van loosjes ook hierom in zegening is en altijd blijven zal.
Indien iemand zich opgewekt vinde, om, door te schrijven, een' nuttigen en het vaderlandsch hart streelenden arbeid te verrigten, dat hij niet angstvallig naar stoffe bij vreemde volken zoeke! Niet, dat ik het eenigermate onvoegzaam oordeele, uitheemsche deugd en braafheid door lofredenen te verheffen. Neen; - de deugd is en blijft beminnelijk, zelfs indien wij dezelve in onzen vijand zien uitblinken. Maar wat beweegt ons, altijd vreemde voorbeelden te zoeken, daar wij in ons eigen vaderland zoo vele hebben? Plinius noemde het ondankbaarheid, in andere geschiedenissen en zaken bedreven, in de zijne een vreemdeling te zijn. Hij zoude het zeker meer dan ondankbaarheid genoemd hebben, al wat vreemd is te prijzen, bij het zijne onverschillig te blijven. Het is waar, de tijden, welke wij beleefd hebben, gaven den dichters en redenaars niet veel stof, om te kunnen uitweiden over dapperheid, vaderlandsliefde en andere, den Hollanderen voorheen zoo zeer eigene, deugden; - doch met te meer gretigheids moest men dat weinige hebben aangegrepen. Loosjes heeft zelden eenige uitstekende proeven hiervan zien gebeuren, of zijne ziel juichte er over, en konde het blijde gevoel niet in zich besloten houden.
Naauwelijks had de brave zoutman getoond, dat er nog Nederlanders waren, die niet dulden konden, dat, daar God de zee, even als de zon en de lucht, aan alle volken in het algemeen gegeven had, één volk zich het eigendom daarvan aanmatigde, of loosjes liet zijne voor vrijheid en vaderland klinkende snaren hooren. Hij bezong de edelmoedigheid van den Ridder capellen tot den pol. Hij gaf Liederen voor Vrienden van Vrijheid, Vaderland en Oranje. Hij wekte onze verwachting op, wat wij te hopen hadden van die groote vergadering, welke bijeen moest komen, om een Ontwerp tot de Grondwet te beoordeelen. Hij deed de schim van Czaar peter aan zijnen waardigen naneef alex-
{==352==} {>>pagina-aanduiding<<}
ander verschijnen, en schetste ons Parijs, hetwelk kort te voren van den Montmartre, even als Rome weleer van hare zeven bergen, op het getemde Europa nederzag, aan de voeten van denzelfden alexander, wiens ware grootheid door de luisterrijkste en allermoeijelijkste overwinning vereeuwigd is, - door de overwinning van zichzelven.
Dat loosjes gezwegen heeft bij de moedbetooning en volharding onzer dappere legerbenden in de velden van Waterloo, is zeker toe te schrijven aan onoverkomelijke hinderpalen. Ware dit zoo niet geweest, hij had voor die braven evenzeer eene Lauwerkroon gevlochten, als hij die gevlochten heeft voor onze zeelieden, welke den Hollandschen naam op de Afrikaansche stranden vernieuwd hebben. Want hoe ijverig hij was, om de opmerkingwaardige gebeurtenissen van den dag voor de vergetelheid te bewaren, behoeft geen betoog, daar de getuigenis der zaken overal spreekt. Vestigt het oog op het Geschiedkundig Gedenkstuk van het voorgevallene binnen Haarlem in den jare 1799. Was Leiden deerlijk geteisterd door een' slag, wiens ijsselijkheid het onverwachte nog overtrof, hij wekte het medelijden zijner burgeren op, door de herinnering aan een dergelijk schouwspel, welks gezigt voorheen te Delft op zoo veel gekerms en tranen was te staan gekomen. Vierde de maatschappij Tot Nut van 't Algemeen haar vijfentwintigjarig bestaan, loosjes was ook de tolk van veler blijdschap over dat voorregt. Stierf de achtingwaardige oprigter dier maatschappije, loosjes liet hem ongeëerd noch onbezongen naar het graf dragen. Zag hij berkhey uit dit leven verscheiden, hem, die zoo vrij en frank als oorspronkelijk was, loosjes maakte ons opmerkzaam op den geest, welke in diens geschriften heerschte. Bewees de edele boon eenen onbegrijpelijken moed bij het redden van schipbreukelingen, loosjes werd bezield door een buitengewoon vuur, en stortte dat uit in een schoon gezang.

{==353==} {>>pagina-aanduiding<<}

Doch, hetgeen hij zag en beleefde, gaf te weinig stof aan een' zoo veel omvattenden geest. Hij moest een ruimer veld hebben, om uit te weiden in de verheffing van braafheid en edelmoedigheid. De vaderlandsche geschiedenis opende dit veld voor hem. Daar vond hij den braafsten der dapperen en den dappersten der braven, wiens leven allen zeebevelhebberen ten tweeden bijbel kan verstrekken, - dat voorbeeld .... Doch waartoe zoek ik woorden, om eenen man te beschrijven, wiens bloote naam ieder met den diepsten eerbied vervult? Daar vond hij, zeg ik, michiel adriaanszoon de ruiter. Leest het, met welk eene geestdrift loosjes hem in zijn Heldendicht geschetst heeft! Vergezelt ook de ruiter op dien Zeetogt, welke voor hem de laatste was. De dood trof hem onder aan den voet, gelijk achilles eens door paris getroffen werd, daar het scheen alsof hij aan hoofd en borst onkwetsbaar was. - Wilt gij voorbeelden van beradenheid en huwelijkstrouw, herdenkt eenen frank van borselen en jacoba van beijeren, louize de coligny, charlotte van bourbon, en hugo de groot en maria van reigersbergen - van wijsheid en standvastigheid in het staatsbestuur, bewondert eenen jan de wit - van gelatenheid bij vervolgzucht om godsdienstige gevoelens, aanschouwt het edele paar arnold geesteranus en suzanna van oostdijk.
Het is zeker een verdienstelijk werk, dat een schrijver zulke beelden schetst, door wier beschouwing het hart van mannen en jongelingen zoodanig tot de deugd kan worden aangevuurd, dat de vlam niet eerder uitdooft, vóór ze hen, ieder naar zijn vermogen, beginnen te naderen. Dat is die kracht der zegeteekenen van miltiades, welke den slaap van den jongen themistocles verbanden. Maar het is geen minder verdienstelijk werk, het aankomende geslacht en den min verlichten stand, op eene voor hen verstaanbare wijze, met de uitstekendste gebeurtenissen van vroegere

{==354==} {>>pagina-aanduiding<<}
tijden bekend te maken. Hoeveel leerzaams bevatten de Levensschetsen van vaderlandsche Mannen en Vrouwen, de Vlugt van hugo de groot, het Gedrag van jan franken en elsje van houweningen; twee dienstboden, maar oneindig edeler dan zij, die hunne meesters zoo onwaardig vervolgden. Voegt hierbij loosjes' Vertoogen ter beschaving van den zoogenaamden Gemeenen Man, zijne Gezangen voor Kinderen, en eenige andere door de maatschappij Tot Nut van 't Algemeen uitgegevene werkjes, en gij zult bekennen, dat loosjes, ook van dezen kant, de verwachting, welke men van hem hebben konde, verre overtroffen heeft.
De gedane belofte, door beleefdheid afgeperst, doet mij naar het besluit van deze herdenking aan mijnen vriend omzien. Men zal mij wel niet kunnen verdacht houden van eigenbelang, of zucht om mij de stof alleen te willen aanmatigen. Want, indien ik te voren getracht had om het algemeen te behagen, had ik mijne rede met innemende sieraden moeten opsmukken. Nu ten minste had ik den letterkundigen arbeid van loosjes in zijne Tooneelstukken en Romans beschouwd. Maar, is het voorheen zuivere achting voor dien waardigen man geweest, welke ik uitboezemen moest, - want ze woog mij als lood op het hart - thans is het nog die zelfde achting, welke mij in dit vertoog geleid en bestuurd heeft. Deze achting zal ik nooit verliezen, zelfs niet wanneer ik dit leven verlies. Want ik denk er dus over: dat die burgers onzen eerbied boven allen waardig zijn, die door hunne belangelooze verrigtingen bijna alleen den roem en het geluk van het vaderland bedoelden. - Ik heb gezegd.



{==355==} {>>pagina-aanduiding<<}

Opgave van eenige schapenziekten, en middelen tot genezing. Door J.C.J. Eykens. (*)

Over een geheel bederf in de vochten, genaamd Schare.

Het ongunstige en natte weder van de jaren 1816 en 1817 was in vele streken, gelijk ook in Braband, voor de schapen hoogst nadeelig geweest, en deed onder velen eene ziekte ontstaan, bij de Brabandsche herders genoemd schare, welke alstoen nader heeft kunnen onderzocht worden; ten gevolge van welk onderzoek dezelve hier breeder beschreven wordt.
De oorzaak dezer ziekte ontstaat uit bedorvene vochten, voortkomende uit het langdurig gebruik van bedorven voedsel, hooi, stroo en andere gewassen, gewonnen van gronden, welke lang onder water gestaan hebben, alsmede uit het weiden en liggen op drassige gronden. Hieruit ontstaan slechte vertering van dit voeder, scherpheid in de ingewanden, opspanning, belette uitwaseming, verstopping der klieren, toetrekking der wegen van uitlozing, het zij door schielijke koude, of trage beweging der vochten. - Deze ziekte is niet besmettelijk, en heerscht meest in den nawinter en in de lente.
Kenteekens. In het eerste tijdperk dezer ziekte is de pols ongeregeld en koortsig, en wordt hierna zwakker. Het wit der oogen vermindert, doordien de haarachtige bloedvaatjes met bloed gevuld worden, die hierna wit, vervolgens blaauwachtig, en ten laatste geel van kleur worden: ook wordt het gezigt dof. Men ontdekt in den mest een velachtig slijm, voortkomende van den bin-
{==356==} {>>pagina-aanduiding<<}
nensten rok der ingewanden. Het tandvleesch, de tong en verdere deelen van den mond worden van dag tot dag bleeker, en op het laatst opgezwollen. Zij hoesten uit eene kwade gesteldheid van de maag: de pols wordt kleiner, en somtijds schielijk opspringende. Verder ontdekt men verlies van krachten, vermagering, algemeene opzwelling van den buik en aan het begin van den hals naast het hoofd: en zij sterven bijna zonder bloed.
Leefregel, bij deze ziekte te houden. Zoo ras de schapen twee of drie dagen voeder weigeren, en men de eerste kenteekenen der ziekte ontdekt, moet men terstond hulpmiddelen te baat nemen. Men zondert dadelijk de zieken van de gezonden af, geeft hun, in plaats van het bedorven voeder, welk de oorzaak der ziekte is, onbeschadigd met graan gevuld rogge- of tarwestroo, 's ochtends, 's middags en 's avonds, en voor 12 schapen geve men hun het volgende te drinken. Een once ammoniakzout, welgewreven in een mortier, losse men in een pint schoon water volkomen op; dit verlenge men met 24 potten schoon water. Naar mate de ziekte in een' hoogeren graad is, vermeerdere men de hoeveelheid van het ammoniakzout. Deze drank is niet alleen bederfwerende, maar openende en zweetverwekkende. In de stallen verspreide men ook tijm of munte. Ook heeft een landman volkomen baat gevonden bij het geven van stelen en toppen van de hopplant, 's morgens vroeg: hij gebruikte voor 10 schapen, gedurende 10 dagen, vier pijpenmanden vol met deze hopstelen, welke overal zijn aan te raden, waar men die bekomen kan.
Geneesmiddelen. Men zal een goed gevolg ondervinden van het volgend middel. Men neemt 6 oncen pepermunt-kruid, waarop men 3 pinten kokend water doet, hetgeen men 2 uren laat trekken, en doorzijgt tot gebruik. Nog neemt men van het aftreksel van pepermunt 6 oncen, en voegt er bij 16 droppels vitrioolelixir. Hiervan geeft men dagelijks in, door middel van

{==357==} {>>pagina-aanduiding<<}
en horentje. Dit zal de verzwakte ingewanden versterken. Voor jonge schapen kan men de hoeveelheid verminderen tot 10 of 8 droppels, te geven met 3 tot 5 lepels van het bovengemeld aftreksel, en 3 of 4 dagen hiermede voort te gaan; terwijl men ook het volgend middel zal moeten gebruiken. Neem 2 oncen poeder van pepermuntkruid, duizendguldenkruid (centaurium minus), gentiaan- en valeriaan-wortel, van elk één once. Voeg hierbij aftreksel van oranjeschillen, 3 oncen op 1½ pint 6 uren lang getrokken, hetgeen genoeg is om er eene conserf van te verkrijgen. Hiervan moet ieder volwassen schaap tweemaal daags gegeven worden de hoeveelheid van eene groote kruidnoot. Wil men dit vloeibaar maken, zoo doe men bij het bovengemelde 6 potten kokend water, late het 6 uren trekken op een zacht vuur, en zijge het hierna door een' doek. Hiervan moet men een volwassen schaap 's ochtends en 's avonds geven de hoeveelheid van 9 spijslepels. Indien het schaap wormen ontlast, wendt men om den anderen dag eene klisteer aan van de middelen, hierna op te geven. In een' verderen en hoogeren graad der ziekte gebruikt men dit middel: 6 oncen gele kina, 6 oncen Virginische slangewortel. Dit moet in genoegzame hoeveelheid water gekookt worden 3 uren lang, tot dat het tot 3 pinten verkookt is, en hierna doorgezijgd. Hiervan geeft men 's morgens aan elk schaap 6 oncen, of 9 spijslepels; terwijl men met de twee laatstgemelde middelen voortgaat.

Hulpmiddelen tegen de Wormen der Schapen.

Bij welgevoede schapen zal men weinig wormen ontdekken, indien men gezorgd hebbe, van dezelve, vier maanden oud zijnde, reeds wormdoodende middelen toe te dienen. De veelvuldige teekenen en verschijnsels van wormen, wanneer zij in grooten getale bij de schapen plaats hebben, zijn: darmpijn, periodieke ontlastingen, blindheid, hartklopping, buitenwaardsche kromming der voorste beenen, stuipen, zwijmeling, afkeer van voed-
{==358==} {>>pagina-aanduiding<<}
sel, dan weder een alles verslindende honger, uittering, wezenloosheid. Hiertegen te gebruiken: 7 oncen boonenkruid, slechts een oogenblik gekookt in eene hoeveelheid waters van 2 potten, een half uur warm laten staan, en dan overgegoten en doorgezijgd. Verder doe men bij het bovengemelde aftreksel 55 droppels of ¼ lood brandige dierlijke olie, (oleum empyreumaticum.) Hiervan geve men eenmaal daags, of om den anderen dag, naarmate van de hevigheid der kwaal; maar gedurende twee uren, nadat zij dit gebruikt hebben, moet men ze geen voeder geven. Verder make men om den vierden dag gebruik van dit middel: 7 greinen calomel (mercurius dulcis), 14 greinen gom van duivelsdrek, 2 scrupels poeder van zeverzaad, en zoo veel theriakel als genoeg is om er een' bal van te maken. Dit middel is altoos met nut gebruikt; maar op dien dag, dat men dit middel aanwendt, moet men het boven opgegeven middel met de brandige dierlijke olie niet gebruiken. Eindelijk bediene men zich van deze klisteer om den anderen dag: van 14 oncen boonenkruid een aftreksel, waarbij men voegt 55 droppels van de bovengemelde olie; maar op dien dag moet men geen ander middel, waarin diezelve olie komt, gebruiken.


Over het Keelgezwel.

Dit is een zacht, wit, onpijnlijk gezwel, in Braband genoemd flesch. Het is zonder ontsteking: men ontdekt het aan eene belemmering in het slikken en ademhalen. De lelle aan het einde der tong is dan slap, langer; de klieren en het einde van het verhemelte, het hoofd van den slokdarm en het strottenhoofd zijn gezwollen, en bezet met een waterachtig gezwel. Indien alle deze verschijnsels plaats hebben, zal de genezing hoogstbezwaarlijk, zoo niet onmogelijk zijn; doch in een' minderen graad der ziekte moet men de kunst te baat nemen, en aan de vochten eene uitlozing bezorgen, door eene insnijding, ter plaatse waar de keel van binnen bezet en gezwollen is, en verder het volgende

{==359==} {>>pagina-aanduiding<<}
als keeldrank aanwenden. Van salie, tijm en munte elk drie handen vol te koken in eene hoeveelheid water als twee potten een kwartieruurs lang, en dan doorzijgen en er bij te voegen 6 oncen geest van ammoniakzout en 6 oncen honig. Hiermede wascht men driemaal daags den mond, door middel van een' doek aan een stokje gebonden, den kop van het schaap wat naar boven houdende. Men bezorgt ook uitwendig eene lozing der vochten door eene dragt lint. Ter plaatse waar het gezwel het sterkst is, snijdt men de wolle weg, vat de huid met eene plooi, en doorsteekt die met eene scherpe paknaald, in welker oog men een lint doet, ter breedte van een' kleinen pink. Dit lint laat men in het doorgestoken gedeelte, naait de beide deelen van het lint aan elkander, en draait dagelijks aan dit lint, hetgeen met brasilicumzalf moet besmeerd zijn. Het lint moet ook dagelijks van de etterstoffen gezuiverd worden, en, het lint door het gezwel getrokken zijnde, bevochtigt men het gezwel met het hiervoren opgegeven aftreksel. Dit middel, in tijds aangewend wordende, is van het grootste nut; maar wanneer het hoofd en de buik beginnen te zwellen, en het dier geheel neerslagtig is, zijn alle middelen vruchteloos.


Over den Bal in de maag der Schapen.

Wanneer het schaap zich begint te likken, is het dikwijls een teeken, dat er een bal van wol in de maag wordt voortgebragt, welke met een taai slijm bezet is. Hierdoor worden de herkaauwing en de spijsvertering verhinderd. Deze bal heeft somtijds de grootte van een' kaatsbal: er is zelfs een voorbeeld van een' wolbal, welke de grootte had van een' grooten appel, waaraan het dier gestorven is, en welke glad, hard en zwart van kleur was. Men ontdekt, of het schaap een' bal in de maag heeft, wanneer het vier of meer malen moeite doet, om zijn half verteerd voedsel in den slokdarm te dringen, eer het herkaauwt. Men geneest dit kwaad in den beginne door een braakmiddel van 7 greinen tar-
{==360==} {>>pagina-aanduiding<<}
tarus emeticus, in eene pint warm water opgelost, en van tijd tot tijd met een horentje ingegeven. Men moet het dier in het braken behulpzaam zijn, door de maag met de hand te drukken op die plaats, welke vier vingeren breed van het einde van het borstbeen naast den buik gelegen is, en hiermede aanhouden, tot dat het braken geëindigd is.






De trekduiven in Noord-Amerika, (Columba migratoria.)

(Uit wilson's American Ornithology.)
De wilde duiven bewonen eene zeer uitgestrekte landstreek in de Vereenigde Staten. Bijzonder talrijk zijn zij omstreeks de Hudsons-baai, waar zij, gewoonlijk, tot het einde van December blijven, en, wanneer de grond met sneeuw bedekt is, zich voeden met de knoppen van jeneverbeziën. Zij zijn mede over geheel Kanada verspreid, langs de Missouri, 2500 Engelsche mijlen landwaarts in, langs de kronkelingen van dezen vloed. Zelfs in de binnenste deelen van Louisiana, en zuidelijker, tot aan den zeeboezem van Mexico, vindt men dezelven.
Het merkwaardigste en bijzonder eigene van dezen vogel is zijn gemeenschappelijk trekken en broeden, en wel in zulk een ontzaggelijk aantal, dat het alle denkbeeld overtreft, en waarvan geen gevogelte op den aardbodem, tot nu toe den natuuronderzoekeren bekend geworden, een voorbeeld oplevert.
Het schijnt, dat zij hunne verhuizingen meer om zich voedsel te verschaffen, dan om de koude te ontwijken, ondernemen; want wij vinden hen in December aan de Hudsons-baai, en hunne verschijning in andere streken is zoo onzeker, dat zij, dikwijls, in verscheidene jaren niet in groot aantal komen, doch dan weder in tallooze menigte. In Pensylvanië en Virginië, dus verhaalt wilson, heb ik soms hunne overkomst met verba-
{==361==} {>>pagina-aanduiding<<}
zing waargenomen; doch dit waren dan slechts strooppartijen, in vergelijking van de legers veler millioenen, die ik sedert in de westelijke Staten van Noord-Amerika, in Ohio, Kentucky, en in het gebied der Indianen zag. Het is daar, dat de beuk-eikel, het voornaamste voeder der wilde duiven, bijzonder voorkomt. Dikwijls gebeurt het, dat, als zij deze soort van vrucht, in een' grooten omgang, verslonden hebben, en op eenen afstand van 60 tot 80 Engelsche mijlen weder andere ontdekken, zij dan, regelmatig iederen morgen, daarheen vliegen, zich verzadigen, en 's middags of 's avonds weder op de verzamelplaats terugkomen. Deze verzamelplaatsen zijn steeds in de bosschen, en dikwijls beslaan zij van dezelve een groot gedeelte. Wanneer zij zich eenigen tijd op zulk eene plaats hebben opgehouden, levert dezelve eene vreemde vertooning op. De grond is, ter hoogte van eenige duimen, met hare vuilnis overdekt, en de gewassen op den bodem zijn geheel vernield; daarover liggen dan grootere en kleinere boomtwijgen, ja zelfs zware takken, die door het gewigt der vogels, die op dezelve elkander verdringen, zijn afgebroken, en de boomen-zelf zijn zoo berooid, alsof zij met de bijl behouwen waren. De sporen van zulk eene verwoesting duren verscheidene jaren, en eerst lang naderhand begint, van lieverlede, eene nieuwe groeijing op te leven.
Bij de ontdekking van zulk eene verzamelplaats snellen de inwoners, zelfs van geruimen afstand, des nachts, met schietgeweer, kneppels, lange stokken en andere verwoestingsmiddelen aan; in weinige uren hebben zij een aantal zakken vol duiven gevangen, en laden die op hunne paarden. De Indianen beschouwen zulk eene duivenplaats als een' algemeenen landzegen, en hunne gedachten zijn alleen daarop gespitst, om er het meestmogelijke voordeel van te trekken. De broedplaatsen zijn nog uitgebreider dan de enkele rustplaatsen. Niet ver van Shelbyville, in Kentucky, zag ik zulk eene broedplaats, die zich in de rigting van het noorden naar het

{==362==} {>>pagina-aanduiding<<}
zuiden uitstrekte, verscheidene Engelsche mijlen breed en, zoo als men mij zeide, veertig lang was. De duiven besloegen dezelve den 10den April, en verlieten die, met hare jongen, eerst den 25sten Mei.
Zoodra de jonge duiven tot wasdom waren gekomen, doch eer zij het nest verlieten, kwam uit den omtrek eene menigte menschen, met wagens, bijlen, bedden, keukengereedschap, kortom met eene geheele huishouding, ja velen met vrouw en kinderen aan, en legerde zich, verscheidene dagen, bij deze onuitputtelijke voedingbron. Het gedruisch der vogelen in het woud was zoo geweldig, dat de paarden schuw werden, en men zich niet kon doen verstaan, dan door elkander in het oor te schreeuwen. De grond was bedekt met boomtakken, eijeren en jonge vette duiven, die uit de nesten gevallen waren, en op welke geheele kudden zwijnen jagt maakten. Over de boomen vlogen havikken, gieren en arenden in groote menigte, en namen de jonge duiven, naar believen, uit de nesten; terwijl men, van 20 voet boven den grond, tot aan de toppen der boomen, in het woud niet anders zag, dan een onophoudelijk gewemel van duizende, over en door elkander vliegende duiven. Het gedruisch der tallooze fladderende vleugels was gelijk aan het geluid des donders, en daartusschen kraakten de vallende boomen; want reeds waren de arbeiders bezig met de bijl, om die stammen om te houwen, op welke zij de meeste nesten zagen, en wel in die rigting, dat zij, in hunnen val, nog anderen medenamen, waardoor een enkele groote boom dikwijls 200 jonge duiven, weinig kleiner dan de ouden, en zeer vet, te gelijk nederwierp. Eenige boomen droegen over de 100 nesten, doch in elk was slechts één jong; eene bijzonderheid, die niet allen natuuronderzoekers bekend is. Het was gevaarlijk, onder die vlugten van millioenen door te gaan, omdat, zoo als gezegd is, gedurig boomtakken, door de zwaarte afgescheurd, nedervielen, in hunnen val weder andere dui-
{==363==} {>>pagina-aanduiding<<}
ven doodende, en men ook de kleederen vol duivenmest bekwam.
De jonge duiven zijn zoo vet, dat men het vet uitsmelt, om het in plaats van boter en zuivel te gebruiken; ook zijn zij, het nest verlatende, zoo zwaar als de ouden; doch, wanneer zij dan zelve om voeder moeten uitvliegen, verliezen zij aanmerkelijk van hare vetheid. Zij broeden, zegt men, drie- of viermaal in hetzelfde jaargetijde; de bijzonderheden maken dit zeer waarschijnlijk, en wel, wanneer de ahorn, beuk-eikels en dergelijken het overvloedigst, en door de vorst murw geworden zijn. Zij azen buitendien nog op hennepzaad, Indiaansch koren, blaauwe beziën, enz. Ook houden zij veel van eikels, en men heeft in den krop van sommigen, welke vele honderd mijlen noordwaarts van rijstplantaadjen gedood werden, rijstkorrels gevonden. Waar zij zich ophouden, ontbreekt het den beeren, zwijnen en eekhorentjes in de bosschen ten hoogste aan voedsel. In den krop van zoodanige duiven heb ik, dikwijls, eene rijkelijke handvol voeder gevonden. Om nu een' kleinen overslag te maken van hetgene zoodanig een zwerm dagelijks wel verteren mag, wil ik enkel beproeven het getal te begrooten der menigte, welke ik eens zag overtrekken. Dat heerleger had eene Engelsche mijl in de breedte, en legde in zijne vlugt, in iedere minuut, eene mijl af. Nu duurde de vlugt vier uren; gevolgelijk kan men 240 mijlen aannemen. Gesteld nu verder, dat drie duiven, hetgeen weinig is, boven elkander vlogen, zoo bedraagt het getal 2230, 272000 duiven. Ontzettend! en toch blijkbaar nog te weinig berekend. Als nu elke duif, dagelijks, slechts een achtste kop nuttigt, dan bedraagt de consumtie, elken dag, 8,712000 schepels, of 80,666 last, 18 mudden Amsterdamsche maat. - De Voorzienigheid heeft, in hare wijsheid en gunst, dezen vogelen eene zeer snelle vlugt en de neiging geschonken, om zich alleen over het onbewoonde gedeelte des aard-
{==364==} {>>pagina-aanduiding<<}
bodems te verspreiden; zonder dat zouden zij allen omkomen, of alle voortbrengsels van woud en veld, tot onderhoud der bewoneren
strekkende, verslinden.





Proeve eener scheikundige verklaring der menschelijke handelingen en bedrijven. Door S. Stratingh, Ez. (*)

Wanneer men de menschelijke handelingen met een oplettend oog nagaat, dan vindt men in dezelve eene schijnbare verwarring, verscheidenheid, en eene als tegen elkander inloopende tegenstrijdigheid, welke men, bij het bedenken van zoo vele orde en standvastige evenredigheid in het geschapene, bijna niet weet overeen te brengen.
De pogingen en uitzigten van den eenen loopen tegen die van den anderen dikwijls lijnregt aan. De een wenscht bij de nakomelingschap bemind te zijn; terwijl de ander er op werkt, om het noemen van zijnen naam, nog in het late nageslacht, met eene kille huivering te doen vergezeld gaan. Hij, die in een beschaafd en gelukkig land leeft, meent in een woest oord, ver van zijn vaderland, gelukkig te zullen worden; en anderen verlaten die afgelegene streken, om door de zon der verlichting beschenen, al is het dan niet altijd verlicht te worden. De gedaanten, karakters, wisselvalligheden en werkzaamheden der menschenkinderen leveren een zoo verbazend uiteenloopend zamenweefsel van verschijnselen op, dat men bijna geene mogelijkheid ziet, om alles tot één punt, één geregeld geheel zamen te brengen. De een klaagt bitter over tijdverlies, gunt zich bijna geenen tijd, om zijne dringendste behoeften te vervullen; een ander klaagt over de onverdragelijke lengte van den tijd, en zoekt denzelven door wufte vermaken en ijdele spelen te dooden. De een zoekt steenen, schelpen, de ander schilderijen van groote meesters; de derde stijgt met eenen luchtbol omhoog; een vierde dompelt zich in den afgrond der zee, om speelgoed aan het menschdom te geven. De een woont in eene hut van naauwelijks eenige voeten omtreks; de ander meent benaauwd te

{==365==} {>>pagina-aanduiding<<}
zijn, als zijn gebouw tot geene duizenden van voeten is uit, gebreid. Met één woord, alles schijnt verward, zonderling, zonder orde, zonder eenig verband.
Doch, zoeken wij nu alle deze in het oog loopende verscheidenheden duidelijk en bevattelijk op te lossen en te verklaren, door deze stelling: De wereld en de menschen zijn als scheikundige ligchamen te beschouwen; zij worden door scheien natuurkundige krachten bestuurd en geregeerd; en alle menschelijke handelingen kunnen dus alleen door de scheikunde verklaard, begrepen en uitgelegd worden. Even gelijk het onweder door jupijn's bliksem, in de grijze oudheid, werd, en thans door franklin's vlieger, in onze dagen, wordt verklaard, en wij in het eerste bijgeloof, en in het laatste zuivere waarheid erkennen, zoo zal ook al spoedig het verschil tusschen mijne verklaring der menschelijke handelingen, en die der overige wijsgeeren, genoegzaam in het oog loopen.
In de scheikunde is het immers het algemeene doel, om alle ligchamen te onderzoeken in die bestanddeelen, waaruit zij zamengesteld zijn; de onderlinge werkingen dier ligchamen en bestanddeelen op elkander na te gaan en op te sporen; alle ligchamen dus te ontleden in hunne grondstoffen, en weder nieuwe ligchamen uit deze zamen te stellen. Het hoofdoogmerk is dus, om alle bestanddeelen der ligchamen goed en naauwkeurig te kennen, het zij afzonderlijk, het zij in de ligchamen meer tot zamengestelde wezens zamengevoegd. Welk eene reeks van grondstoffen vindt men niet door deze scheikundige ontleding! die echter, naar de meerdere of mindere magt der scheikundige vorsten, nu eens een grooter, dan weder een kleiner getal uitmaken. Om tot de voornoemde oogmerken van ontleding der ligchamen te komen, bezigt men eene reeks van bewerkingen, die naar den onderscheidenen aard der ligchamen moeten worden in het werk gesteld; terwijl de meer wijsgeerige scheikundige, uit al de gevolgen dezer bewerkingen en voorkomende verschijnselen, naar zijne wijsheid, aan de natuur vaste wetten voorschrijft; zoodat hij nu eens het gebied der phlogistische stof, dan dat der zuurstof met alle magt onderschraagt, of weder de scheikunde geheel aan de wetten van den magneet onderwerpt. Maar desniettemin zijn de meesten het daarin eens, dat het scheikundige gebied onder de geleerde rijken een der schoonste vorstendommen is, hetwelk, door deszelfs onveranderlijke

{==366==} {>>pagina-aanduiding<<}
bestendigheid, innerlijke eenvoudigheid en uitgestrekt grondgebied, zijnen troon, onverwrikbaar en met allen luister, op den naneef zal doen overerven.
De wetten van verwantschap en van afkeer, die in den magneet en in den barnsteen waargenomen worden, en waarop de scheikunde zich bovendien grondt, zijn even zigtbaar en overal te ontmoeten bij den scheikundigen mensch. Vanhier liefde of haat, vriendschap of vijandschap, naar mate de grondstoffen, waaruit dezelve zijn zamengesteld, of verwantschap, of eene omgekeerde neiging tot elkander hebben.
Door deze in alles doorstralende kracht van verwantschap, waardoor alles in de natuur zoo vast aan elkander kleeft; waardoor de maan zich steeds aansluit aan haren broeder, onzen aardbol; de Chimboraco niet wegslingert in het onmeetbare heelal; de koolstof tot eenen diamant gevormd wordt; de soda met het zoutzuur een vast, eigenaardig ligchaam, het zout, daarstelt, - door deze kracht, zeg ik, wordt het menschdom geregeerd, deszelfs handelingen gewijzigd, de doeleinden van hetzelve bereikt. Is het niet de kracht van verwantschap, die den vriend met zijnen vriend verbindt, den echtgenoot met zijne gade, den kunstenaar met den geleerde? Door gelijke denkbeelden, hartstogten, en als uit, met elkander tot één middelsoortig ligchaam of wezen over te brengene, grondstoffen bestaande, vormen zij één geheel, en stellen of meer of min volkomene vereenigingen daar, waarvan duizende voorbeelden in het dagelijksche leven ons zouden kunnen overtuigen. Gelijk integendeel, wanneer deze verwantschap niet plaats heeft, de menschen onderling niet kunnen vereenigd worden, maar zelfs elkander met kracht en geweld terugstooten, zoo verschillen de elkander tegenstrijdige grondstoffen; er ontstaat haat, nijd en wraakzucht. Zoo bestaat er ook in het menschelijke leven eene aaneigenende verwantschap (affinitas approprians), wanneer iemand, in geene betrekking of verwantschap tot een' anderen staande, door eene derde bijkomende grondstof, onderling met dien anderen vereenigd wordt. Zoo zal een Christen en een Turk, door eene derde tusschenkomende grondstof, - eigenbelang, geldzucht of iets dergelijks, - tot één vereenigd middelsoortig wezen gevormd worden. Zoo hebben wij gezien, dat geheel verschillende natiën, zonder eenige verwantschap tot elkander, door de grondkracht van vrees, tot

{==367==} {>>pagina-aanduiding<<}
één geducht ligchaam vereenigd zijn, hetwelk, zich niet dan met hevige opbruising tegen afgelegene naburen verheffende, door eene sterkere grondkracht van koude en zelfbehoud, weder geheel in zijne bijzondere deelen gescheiden en ontleed is geworden.
De scheikundige bewerkingen van verschillenden aard ontdekken wij ook bij het menschdom, op elken voetstap van hetzelve. De mensch wordt, alvoorens hij in de scheikundige wereld voor eene scheikundige bewerking vatbaar is, vooraf op eene mechanische wijze als voorbereid: hij wordt gewreven, gepolijst, uitgezoet, geschuimd en helder gemaakt, in zijne kindsche jaren, naar den nieuweren schooltrant; naar den ouderen, werd hij geraspt, gevijld, gesneden, uitgeloogd en uitgeperst, en aldus in de scheikundige wereld ingestooten.
Eene der voornaamste scheikundige menschelijke bewerkingen, waarmede wij dan nu eenen aanvang moeten maken, is de oplossing, waarvan ieder in zijnen kring, naar mate van zijn meerder of minder oplossend vermogen, meestal een schoon gebruik weet te maken. Zoo hebben de menschen in het algemeen eene zeer geldoplossende kracht; zij weten deze metaalstof zoodanig door de kracht van hunne berekeningen, voorstellingen of aanbevelingen werkzaam en onzigtbaar te maken, dat zij, met hen vereenigd, maar één wezen schijnt uit te maken.
De cementering, waardoor men alle andere metalen, door de kracht des vuurs en van scherpe dampen, vernietigt, om enkel en alleen de edele metalen te behouden: hoe dikwijls heeft ook deze niet plaats! Wanneer men, om zijne oogmerken te bereiken, - zijn grondgebied te vergrooten en zijne schatkameren aan te vullen, - alles te vuur en te zwaard bij zijnen nabuur verwoest, en slechts het in zijn oog edele metaal voor zichzelven inzamelt, - wat is dit anders, dan cementatie?
Velen, die zich als scheikundig verheven en als gesublimeerd zagen, werden plotseling, door de beweging en werking van andere grondstoffen, ijlings nedergeploft, als eene onzigtbare stof, luchtvormig afgezonderd, en onzigtbaar gemaakt.
Ook de smelting wordt dikwijls, als eene scheikundige bewerking, bij de menschen waargenomen. Harde, vaste ligchamen worden alzoo tot vloeibare, zachtere gevormd: hard-
{==368==} {>>pagina-aanduiding<<}
nekkige en onwederstaanbare menschen worden, door het gevlei, door beloften en verwachtingen, als was gesmolten; en hij, die heden tarquinius als zijnen gebieder hulde deed, roept, door deze smeltingskracht, morgen brutus als redder van zijn vaderland uit.
Ook de verdamping is bij het menschelijke geslacht een gewoon verschijnsel. Het verstand, de moed, de dapperheid, het beginsel van eer, van braafheid, - alle dezen zijn, bij de minste verhitting, voor verdamping vatbaar; alle vervliegen, en worden als onzigtbaar, indien zij met zoodanige, de vuurstof in zich opgesloten hebbende, stoffen in aanraking komen; en veelal blijft er een dor, nutteloos, of wel geheel geen overblijffel over.
De overhaling en destillering leert den koopman, uit het gemengde nuttelooze, eene krachtige en verbeterde stoffe bereiden; den fabrikant, zijne minder aannemelijke voortbrengselen een aangenaam voorkomen bezorgen; - de geleerde trekt, door deze destillatie, de beste en fijnste plaatsen uit de werken zijner broederen uit, en, in zijne destilleerkolf toebereid, worden zij, met eenen hem eigenen geur, als zijn werk, aan het publiek toegereikt. Hoe heerlijk werken in dezen de schrijvers van nieuwstijdingen, die, zonder bijzonder acht te geven, wat stoffe zij tot hunne overhalingen aanwenden, alles in hunnen grooten staatkundigen toestel werpen, het slechts, naar de gesteldheid des staatkundigen weêrwijzers, eene zekere kleur of geur geven, en alzoo met eene enkele destillatie, zonder rectificatie of cohobatie, het geprepareerde de staatkundige droomers doen inzwelgen!
Luchtbereidingen, gaz-apparaten zijn ook van tijd tot tijd meer en meer door de duisterheid der eeuwen heengedrongen. Door gaz, lucht of wind te maken, is immers deze eeuw boven alle andere beroemd geworden, en zal daardoor nog in de toekomst verbazing wekken.
De kristallizering is ook zulk een uitnemend, op de orde der natuur gevestigd verschijnsel, dat het vreemd zoude zijn, daarvan niet ook iets bij den mensch in zijne handelingen te ontdekken. Het bestaan van ieder rijk kan als bij eene kristallizatie vergeleken worden; en even als, in eene verzadigde loog, een voorwerp terstond de vaste deelen uit de loog tot zich trekt en kristallen vormt, die weldra door andere in de nabijheid van het vocht gevolgd worden, zoo

{==369==} {>>pagina-aanduiding<<}
zien wij, hoe gezamenlijk de inwoners van een land in eene loog als bevat zijn, waarvan sommigen, en wel het grootste gedeelte, onmerkbaar als in de loog zijn opgelost, - anderen, als meer- of minder schoone en groote kristallen in deze loog, zich in hunnen gloed vertoonen.
Wij komen thans tot een gewigtig punt, waarover de nieuweren vooral veel lichts verspreid hebben, de oxydatie namelijk, of verzuring, verkalking der ligchamen, en desoxydatie, ontzuring of herstelling der ligchamen. Zoude men niet durven vooronderstellen, dat, gelijk de edele metalen daardoor van de onedele worden onderscheiden, dat zij niet door de kracht des vuurs kunnen worden verzuurd of verkalkt, en zelfs, door andere oorzaken, zuren of dergelijke, aangedaan, weder door de kracht des vuurs kunnen worden gedesoxydeerd, of van de zuurstof beroofd; zoo ook de mensch, die door onderscheidene aanraking met zijnen evenmensch ligtelijk als geoxydeerd of verkalkt wordt, zich evenwel voor dat bederf behoedt en beschermt, als een edel metaal boven de onedele zoo veel te hooger uitsteekt? Ja, zouden er aldus onder het menschdom ook geene oxydulen, oxyden, tri-, tetra- en per-oxyden gevonden worden?
De oxydatie en desoxydatie is geen ongewoon verschijnsel. Door de oxydatie hebben wij de schoonste steden en landen zien verwoesten, en door de desoxydatie, of herstelling, hebben wij de puinhoopen van Oud-Griekenland als uit het niet zien voortkomen. Herculanum en Pompeji zijn daardoor, als met nieuwen luister, van onder de lava weder in het licht verschenen. Een Romeinsche en door Romeinen gemaakte weg of brug van honderden ellen is, door de reductie, vóór weinige dagen, door onze voeten met heilige aandoening betreden; welken laatsten weg echter sommigen, even als bij vele nieuwontdekte metalen plaats heeft, van den edelen Romeinschen rang tot den min edelen Munsterschen hebben willen doen afdalen.
Wanneer wij dus, met een onbeneveld oog, duidelijk en als helderzienden, de schoone overeenkomst tusschen de menschelijke bedrijven en de scheikundige bewerkingen hebben opgemerkt, zal het ons gemakkelijk vallen, de scheikundige grondstoffen met die, waaruit de zedelijke mensch is zamengesteld, in vergelijking te brengen, en derzelver identiteit of overeenkomst niet minder duidelijk aan te toonen.

{==370==} {>>pagina-aanduiding<<}

Welaan, beginnen wij met de lichtstof! - Smelt niet, o phebus! bij uwe stralen de natuurkundige musschenbroek het edele goud? en worden niet door uwe stralen feith's, spandaw's, bilderdijk's, helmers' en tollens' hoofden als met vuur omschenen, en verlichten den mensch tot in zijnen binnensten schuilhoek? o Gij, die uw licht in eenen aangenamen, zacht verkwikkenden glans ontrolt, of die als met vurige en verblindende vlammen het menschdom verblindt en verwart, - gij zijt zoo wel de oorzaak van onze scheikundige als van onze zedelijke verlichting. Zijt gij niet de groote Mecenas der geleerden, de beschermer der Muzen, en de troost aller geniën? Lichtstof en genie, wijsheid, verstand en doorzigt, zijn dus zoo vele gelijke identische grondstoffen, die, gelijk de eerste ons de aardsche voorwerpen, de laatsten ons de zedelijke dingen zigtbaar en kenbaar doen worden.
De warmtestof is in de natuur ook zoo algemeen verspreid, dat de koudste ligchamen, de ijsbergen van Groenland, scheikundig beoordeeld, voorraadschuren van warmte zijn. In de zedelijke wereld is deze warmte, deze alles door hare veerkracht uitzettende en uitbreidende kracht, niet minder aanwezig. Kan men onder dezelve niet rekenen die warmte van hart, die medelijdendheid, die goedertierenheid en menschlievendheid, waardoor de mensch zijnen medemensch het levenspad op deze aarde gemakkelijk en voorspoedig maakt? En, ofschoon niemand wel geheel van deze grondstof ontbloot is, zoo vinden wij toch wel onder de menschenkinderen een aantal van dezulken, die deze warmte even zoo kunstig en scheikundig gebonden hebben, als de evengenoemde ijsbergen van Groenland; zoodat zij den uitwendig aangebragten thermometer van rampspoed en ellende geen enkelen graad doen klimmen.
De elektrische en galvanische grondstoffen zijn in hare uitwerkselen zoo kenbaar en uitstekend, dat men veilig door de analogie besluiten kan, ook van deze, eene ruime maat bij den mensch voorhanden te zullen vinden. De opvliegende, opwellende, allesverpletterende en verwoestende driften, haat, nijd en woede, zijn als zoo vele zinnebeelden te beschouwen van de alles in één punt des tijds doorsnellende bliksemkracht. o! Zoo er nog op Amerika's grondgebied een tweede franklin mogt geboren worden, die, even als hij de

{==371==} {>>pagina-aanduiding<<}
bliksemkracht des dampkrings, de woelingen en driften der menschen door eenen elektrieken vlieger kon afleiden, zoude het dan te verwonderen zijn, dat, gelijk men in eenige staten op bijna alle gebouwen afleiders voor het onweder ziet, men ook zoo weldra ieder mensch met drift-afleiders gewapend zag?
Over de zuurstof hebben wij boven reeds eenigzins onze meening gezegd; en ofschoon de zuurstof, met de warmtestof verbonden, voor den mensch, matig gebruikt en behoorlijk met stiklucht gemengd, heilzaam is, maar, te veel en te zuiver gebruikt, schadelijk en voor zijn leven verwoestend wordt, zoo kunnen wij daaruit gemakkelijk afleiden, hoe de genoegens en gemakken dezes levens met haar kunnen vergeleken worden, als welke, spaarzaam genoten, en met eene genoegzame maat van arbeidzaamheid, lasten en tegenspoeden vermengd, voor den mensch allerheilzaamst, maar, onvermengd, voor hem niet dan vernielend en verwoestend zijn kunnen.
De stikstof (azote), die poel van jammer en ellende, waaruit hoofdzakelijk de mensch en het dier is zamengesteld, en waardoor allezins zijne zwakke zijde vooruitkomt, willen wij met stilzwijgen voorbijgaan, omdat zij ons al de menschelijke ondeugden en misdrijven op het zwaarste zoude voorstellen, en wij een zwart tafereel van menschelijke buitensporigheden zouden moeten afmalen, hetgeen wij niet dan met leedwezen zouden aanschouwen. Hieronder behooren de oude en nieuwe nero's, de helden van lucullus, de priesters en priesteressen van venus, de groote schaar van bagchus trouwe dienaren, en zij allen, die, door menigvuldige zwakheden gedreven, zich als in hunnen loop verstikken.
Is het hier verder wel waardig, de koolstof in herinnering te brengen, die ons de menschelijke slordigheden en gemeene, schoon min misdadige handelingen voorstelt, de luiheid, onachtzaamheid en onoplettendheid in ons geheugen terugroept, waardoor de mensch, van zijn glinsterend en verheven diamantisch aanwezen, tot eene zwarte, onaanzienlijke, ligt verteerbare kool nederzinkt?
De waterstof, dat edele bestanddeel onzer vochten, die, zoo wel in den dauw des velds, als in het heerlijk sap der druif, heimelijk met de zuurstof verscholen, eene zoo gewigtige rol in de menschelijke wereld speelt, toont ons, door

{==372==} {>>pagina-aanduiding<<}
hare verbinding met de zuurstoflucht, en het daaruit geboren wordende heilzame water, hoe veelal uit vernietiging en verwoesting heilzame en onopgemerkte nuttige gevolgen voortvloeijen, die, even als een verkwikkende regen na een geducht onweder, het geschokte en ontroerde aardrijk koesteren en drenken.
De loogzouten, die, door het verbranden van groene kruiden en harde boomen, als eene nuttige harde asch ten voorschijn komen, herinneren ons, hoe in den menschelijken geest, als door verdrukking en vernietiging, de edelste talenten ontwikkeld worden en de schoonste krachten ten voorschijn komen, die, eenmaal daargesteld, door geen nieuw geweld weder te vernietigen zijn, maar nog wel veredeld kunnen worden. Getuigen hiervan zijn alle heiligen en martelaren van alle tijden, die voor de waarheid en de goede zaak gestreden hebben; die, hoe zeer verguisd, verstooten en verdrukt, eene assche van waarheid en heerlijkheid nalieten, welke, over den geheelen aardbodem gestrooid, overal met het zuur van domheid en bijgeloof opbruisende, hetzelve eindelijk als oververzadigde, en het menschdom eene kracht en verhevenheid mededeelde, door geene eeuwen te vernietigen, door geen geweld te verwoesten.
Een ruim veld zouden ons nu de aardsoorten aanbieden, indien ons de tijd toeliet, in bijzonderheden te treden. Wij zouden dan mogen waarnemen, hoe de mensch uit eene weeke, zachte, glibberige kleiaarde is zamengesteld, en hoe hij daarvan de gemakkelijke indrukbaarheid van uitwendige, meestal schadelijke, voorwerpen opneemt, als ongeloof, buitensporigheden en dergelijke; zijne hardheid en onsmeltbaarheid uit de mate van kiezelaarde, - zijne kracht en zijnen moed, als hij door het vuur beproefd en als gegloeid wordt, zoo als de kalkaarde, - de zoetigheid en zachtheid der glacinaäarde, en dergelijke. Wilde ik de metalen te hulp roepen, welk een ruim veld zouden deze niet aanbieden!
Spoeden wij ons op onze aangewezene loopbaan verder, en gaan wij tot de planten-grondstoffen over, ook daar ontmoeten wij een genoegzaam aantal, waarvan in de zedelijke wereld overvloedige bewijzen voorhanden zijn.
De slijmstof in de eerste plaats, bij de plantsoorten zoo menigvuldig en uitgebreid, - ach, mijne vrienden! hoeveel wordt daarvan ook niet in de zedelijke wereld gebruikt! Al

{==373==} {>>pagina-aanduiding<<}
zijne handelingen en daden weet men daarmede zoo te omwikkelen en te omkleeden, dat zij zulk een zacht, taai, geduldig en lijdzaam aanschijn verkrijgen, dat men, onder dien schijn, de sporen van dubbelzinnigheid, liefdeloosheid en argwaan meent te hebben uitgewischt. En als de zachte slijmstof nog niet genoegzaam is, om zijn op den achtergrond geplaatst doel te bereiken, dan mengt men ze nog met wat honig- of suikerstof aan, dat het onmogelijk is, aan dezelve weêrstand te bieden. Maar zeldzaam, verwonderlijk is het, hoe juist deze zachte slijm- en suikerstof de grondstoffen voor het hardste en wrangste zuur in zich bevatten, en, door de minste verzuring of oxydatie, in het zure, zuurling of suikerzuur veranderd worden. En ach! hoe dikwijls laten ook die zachte, slijmige, suikerzoete woorden eenen zuren, wrangen nasmaak na!
De bitterstof, in zulk eene hoeveelheid bij de planten voorhanden! Hoe vele planten groeijen niet op den weg van ons leven, die deze bittere grondstof bijna op iederen voetstap ontwikkelen en verspreiden! Dit tranendal is, even als de velden, die het bedekken, vol van bitterheid en ellende. Job, die eene reeks van bitterheid en kelken van rampspoed heeft moeten doorzwelgen, heeft mogelijk, in vergelijking met onzen tijd, niet meer lijdensplanten gekend, dan dodonaeus in het algemeen, in vergelijking met den nieuweren linnaeus, heeft weten op te tellen. Maar, vrienden! gij, die daar klaagt, en met eenen heracliet gestadig weent, aanschouwt het geheele heer van bitterplanten, en verstomt! De Voorzienigheid heeft ons ligchaam door bitterstof willen genezen, en door rampen en bittere tegenspoeden ook onze ziel willen veredelen, en op het regte spoor van deugd en zelfkennis terugbrengen.
Behoeven wij nu nog meer stoffen uit het plantenrijk op te noemen? Moeten wij nu nog de bedwelmende, de narcotische grondstof aanhalen, die door hare eigenaardige krachten de ligchamelijke als overheerscht en voor eenigen tijd vernietigt, en de ziel in eenen bedwelmenden, bewusteloozen staat wegsleept? - Hoe wordt deze grondstof maar al te menigvuldig in onze dagelijksche wereld gebezigd en ten toon gespreid! Ik zal hier zwijgen van die noodlottige plaatsen, waar veelal deze stof wordt toegereikt. Alleen de dagelijksche omgang, de weelde en dartelheid krijgen bij alle volken spoedig een

{==374==} {>>pagina-aanduiding<<}
narcotisch vermogen; en Europa zou ook weldra, ofschoon met den Turk geen opium kaauwende, in vadzigheid en verdooving zachtjes beginnen in te sluimeren, indien niet tusschenbeiden zure, scherpe oorlogsdampen deze schadelijke grondstof vernietigden, en het verdoofde verstand telkens weder ophelderden.
Sporen, ligte sporen van elastieke gom of caoutchoue stof zijn in den standvastigen, onverzettelijken man te herkennen, die, hoe hij ook door het noodlot uit zijne rigting getrokken of gescheurd, en bijna op het punt van vernietiging gebragt worde, zich weldra door eigene veerkracht herstelt en in zijn oud vast standpunt terugbrengt.
Van de dierlijke grondstoffen willen wij ook slechts eene enkele opnoemen, die als voorbeeld kan dienen voor de overigen. De gelei, die in de harde, zenuwachtige en pezige deelen des dierlijken ligchaams voorhanden is, en door uitkoking en verdamping in eene drooge, beknopte, krachtige en voedende lijmstof wordt verkeerd, levert ons een duidelijk denkbeeld op, hoe het diepdenkende vernuft uit alle dorre, krachteloos schijnende, harde, taaije voorwerpen eene krachtige, vermogende stoffe bereiden kan, die, in een kort begrip verder uitgedampt en besloten, den mensch tot een heerlijk en krachtig zielevoedsel verstrekken kan. Zoude ook hier de nieuwelings meer in werking gebragte Papiniaansche pot niet mogen worden aanbevolen? Of zoude er in de zedelijke wereld niet zoo veel gebrek aan zielevoedsel zijn, als er in de ligchamelijke eenigen tijd aan ligchamelijk voedsel geheerscht heeft?
De spermaceti-stof, uit de hersenen der cachelotten door drooging en inwerking van lucht en water over de vloeden en wateren tot ons gedreven, levert ons een zeldzaam denkbeeld van verligchaming en verzedelijking op. De hersenen, de zitplaats van vernuft en geest, worden nu stoffelijke ligchamen en voorwerpen voor de dagelijksche wereld: en deze ligchamelijke stoffen worden weder wonderbaarlijk omgekeerd tot zitplaatsen en bakermatten voor de geestenwereld.
Wilden wij ons nu inlaten met de beschouwing van de leere der herkenmiddelen, die thans in het gebied der scheikunde zulk eene uitgebreide rol spelen, hoe schoon zouden wij ook niet deze op de zedelijke wereld kunnen toepassen! Wij zouden dan kunnen aantoonen, hoe er ook vele zedekundige

{==375==} {>>pagina-aanduiding<<}
herkenmiddelen voor den zedelijken mensch voorhanden zijn, en hoe wij vele van zijne deugden en gebreken door onderscheidene proefmiddelen konden aantoonen en opsporen; hoe de ware liefde en vriendschap door zelfopoffering en standvastigheid getoetst kan worden; hoe de ware dapperheid en stoutmoedigheid door gevaar en levensstormen kunnen worden gekend; hoe de vuige laster, het uitvloeisel van nijd en afgunst, veelal als een onzigtbaar vergif verspreid en gemaskerd, moeijelijk, maar echter door zekere zedekundige herkenmiddelen zoude te herkennen zijn.
Ook eenige onderscheidene, op de scheikunde berustende, fabrijkmatige bewerkingen dien ik nog, als in het dagelijksche leven voorkomende en scheikundig verklaarbaar, ten slotte hier aan te halen.
Noemen wij hier slechts in de eerste plaats de verwkunst, of de kunst, om aan onderscheidene stoffen of voorwerpen willekeurige kleuren te geven, of dezelve met heldere vernissen te overdekken. Hoe algemeen, hoe dagelijks toepasselijk is deze kunst in de dagelijksche zamenleving! Hoe weet men aan al zijne daden eene zekere kleur of verw mede te deelen, waardoor zij in het oog van een' ander altijd eene, naar ons inzien meer aanlokkelijke, schoonere kleur verkrijgen! Hoe weten velen de zaken in zulk een verkeerd licht te plaatsen, dat men bijna de grondkleur der dingen niet meer onderscheiden kan! Wanneer de hand der milddadigheid gesloten is voor den hulpbehoevenden, dan komt dit, omdat de aalmoes maar misbruikt wordt, en er door dezelve op nieuws gelegenheid tot misbruik bestaat. Wanneer uw vriend of vijand in de vloeden met den dood worstelt, dan zoude men hem wel helpen, indien men niet vreesde, dat men, door zich in zulk een gevaar te begeven, de maatschappij in gevaar stelde, om dezelve van een onontbeerlijk lid te berooven, - en duizend andere gevallen meer. Ja, verwonderlijk is het, dat men het, even als in de scheikunde, zoo ver met deze kunst van kleuren en vernissen gebragt heeft, dat hij, die in dezelve niet eenigzins bedreven is, veilig een goede, onnoozele hals genoemd kan worden, en den spot van zulk eene verstandige maatschappij, als de onze is, allezins verdient.
De olieslagerijen kunnen, in troebele en onrustige tijden, vergeleken worden bij die gedwongene en ongeregelde geld-
{==376==} {>>pagina-aanduiding<<}
heffingen, waardoor alle bezittingen, onder den zwaren stamper des staatkundigen molens, met geweld worden uitgeperst, en groote, schoone papieren als dorre, uitgeperste zaadkoeken worden teruggegeven.
De pottenbakkerskunst zou ons ook een denkbeeld van het lagere schoolwezen kunnen geven, waar de, voor alle indrukken zoo ligt vatbare, jeugd, even als de weeke potklei, onder de hand des kundigen meesters, eenen voor al haar leven belangrijken vorm verkrijgt, en door aanhoudende vlijt tot harde, vaste vaten, als door het vuur, gehard en gebrand wordt.
De stokerijen van sterke geesten vinden wij bijna op alle hoogescholen bijna letterlijk uitgeoefend, alwaar koorn van onderscheidene zwaarte en deugdelijkheid met onderscheidene, godgeleerde, regts- of geneeskundige, letter- of huishoudkundige, gist wordt aangemengd, tot gisting gebragt, en of tot waterige, of tot gerectificeerde geesten, of tot watervrije alcohols bewerkt wordt. Ja, geene uitgezonderd, alle zouden iets leerzaams, iets, hetgeen met de zedelijke werking van den mensch overeenkomstig is, aantoonen, ware het niet, dat de tijd ons verbood, hierover verder uit te weiden.
De kunstbleeking, als eene nieuwere uitvinding, moet ik ook even te berde brengen, als een zoo algemeen gebruikt wordend middel in onze hedendaagsche tijden, dat het mij spijten zoude, deze in den duisteren hoek der vergetelheid te hebben laten staan. De vlekken, vreemde kleuren en onreinigheden worden nu door dezelve, in plaats van door de langzame, maar zekere, inwerking der lucht, door krachtige, snelwerkende luchtstoffen weg- en onzigtbaar gemaakt: en deze kunstbleeking heeft bij den zedelijken mensch eenen algemeenen bijval verkregen. Al de onreinigheden en vlekken der ziel worden nu veelal, in plaats van door het langzaam, maar zeker, werkende berouw en boetvaardigheid, als door kunst gebleekt; maar, of deze aldus gebleekte voorwerpen wel den helderen lichtstraal der toekomst kunnen verduren, laat ik aan ulieder oordeel over.
Naar deze theorie dient nu alles, zoo wel in de natuur als bij den mensch, te worden beoordeeld, en men zal gewisselijk eenen zekeren en gewissen gang gaan, al het verwarde en wonderbaarlijke oplossen, alles tot de grondstoffen kunnen terugbrengen, en, door kunstmatige vereeniging of

{==377==} {>>pagina-aanduiding<<}
ontleding, zulke verschijnselen daarstellen, van welke men anderzins geene verklaring zou kunnen geven. Ieder mensch kan dus beschouwd worden, als uit eene zekere maat en evenredigheid van grondstoffen zamengesteld; dat is, met bijzondere eigenaardige neigingen, driften, hartstogten en dergelijke, tot één geheel of éénen persoon gevormd; waardoor hij dat bijzondere individu daarstelt, hetgeen hem van al zijne mede-individus onderscheidt en afzondert. Wanneer nu de mensch, even als robinson crusoé, op een afgezonderd eiland, met geene andere voorwerpen dan met dieren en planten in aanraking komt, dan is zijne scheikundige werking onbeduidend; maar, in de maatschappij, met andere, insgelijks uit grondstoffen zamengestelde, wezens in aanraking gebragt, ontwikkelen zich meer en meer zijne hartstogten, neigingen en begeerten, en zoo neemt deze werking in alle rigtingen toe; aantrekking en terugstooting worden nu overal zigtbaar; verwantschap en vijandschap, alles loopt nu gelijkelijk zamen ter vervulling van één groot geheel, van hetwelk wij den zamenhang niet doorzien.
En hiermede ziet gij dus, mijne Heeren! deze mijne voorlezing besloten, die ik echter niet eindigen kan, zonder ulieden het oogmerk van dezelve nog met een woord te hebben herinnerd. Ik heb in dezen alleen eene proeve of schets willen geven, door welke zoude kunnen worden aangetoond, hoe men door spitsvindige sophisterijen en inkleedingen, door dwaasheden en verbeeldingen meestal geteeld, vele, zelfs de belangrijkste, zaken kan omzetten, veranderen en in een averegtsch licht plaatsen.
De oudere en nieuwere tijden hebben, door eene menigte van overdrevene stelsels in alle vakken, de waarheid van mijn gezegde bewezen: en de dwaasheid, van aan zulk een stelsel onwrikbaar vastgekleefd en gehecht te zijn, en alles daarnaar te willen dwingen, verdraaijen en dwarsboomen, zal ulieden uit deze proeve eenigzins zigtbaar zijn geworden.
Dat deze overdrevene stelselzucht in alle vakken van wetenschap hoogst nadeelig is, zoude men genoegzaam kunnen bewijzen; en dit zoude een allezins nuttig onderwerp voor eene nadere beschouwing kunnen opleveren.



{==378==} {>>pagina-aanduiding<<}

Liefde en grootmoedigheid. (*)


(Eene ware Gebeurtenis.)

Tegen het einde der regering van lodewijk den XIV was de Markgravinne adrienne de sergy als eene der schoonste en beminnenswaardigste vrouwen bekend. De fraaije vernuften van die dagen, ook in de onzen nog als zoodanig beroemd, chaulieu, la fare, fontenelle, st. aulaire, beijverden zich, haar hulde te betoonen; schilders en beeldhouwers gluurden hare trekken af, om die in hunne schoonste gewrochten over te brengen. Hare armen werden bovenal geroemd om hunne voorbeeldige schoonheid. De kunstrijke girardon verzocht, als eene bijzondere gunst, dezelve, bij de vervaardiging zijner Nimfen in het Apollobad te Versailles, ten model te mogen nemen; en lang naderhand was het nog eene kunst-uitdrukking van de leerlingen zijner school, bras à la Sergy, om zeer schoone armen aan te duiden. Men verwondere zich dus niet, dat deze schoonheid het voorwerp was van de algemeene nieuwsgierigheid. Wanneer zij uit de mis kwam, of eene wandeling deed op de place Royale, de verzamelplaats van al wat aan het hof of in de stad uitblonk, drong zich eene menigte om haar heen. Kwam zij, het schouwspel reeds begonnen zijnde, in eene loge, zoo ontstond er een gerucht, dat baron en champmelé verhinderde voort te gaan, of het geheele orchest uit de maat bragt.
Onder de bewonderaars, welke dezer aangebedene vrouwe niet eens bekend waren, bevond zich een jongeling, die, door rang en geluksgoederen, zoo ver beneden haar was, dat zelfs de gedachte van gelegenheid te vinden, om den gloed, welke zijnen boezem verteerde, haar enkel door zijne blikken kenbaar te doen worden, de zinneloosheid zelve scheen. Evenwel, achting verdiende hij door zijne vlijt en begaafdheden; terwijl de natuur hem met eene edele en schoone gestalte begiftigd had. Hij was een bekwaam heelmeester, en vooral door zijne handigheid in het aderlaten be-
{==379==} {>>pagina-aanduiding<<}
roemd. Geene voorname vrouw zou daarom haren arm of voet iemand anders toevertrouwd hebben, dan den kundigen saint-elme. Ook noemde men hem (en dit bewijst, dat de calembourgs reeds toen niet onbekend waren) le beau Saigneur, (‘de schoone aderlater,’ doch in klank gelijk met le beau Seigneur.) Doch eene onverwachte gebeurtenis scheen den schoonen wondarts te zullen benadeelen. Er verscheen, namelijk, zekere Doctor allegro, Italianer of Gasconjer, wien niemand kende, doch die grooten lust had bij de geheele wereld bekend te worden, waartoe hij de volgende berekening maakte. Om, in eene groote stad, de opmerkzaamheid tot zich te trekken, moet men, door een of ander, opzien trachten te maken; vooral kan daartoe een duchtig paradox, eene regt ongewone stelling, bijzonder te stade komen. In deze overtuiging schreef onze Doctor allegro eene kleine verhandeling, waarin hij bewees, dat het, in weerwil van zijnen Collega sangrado en diens volgelingen, een wezenlijke moord ware, een' mensch zelfs maar eene once bloed af te tappen, en dat dit even zoo veel ware, alsof men hem een' dolk in 't hart stak, of een' kogel door 't hoofd schoot. De gansche Faculteit geraakte in
oproer; maar de tegenstander van de Phlebotomia liet zich niet afschrikken, en leverde bij den Minister een verzoekschrift in, bij welk hij, ter beslissing van het geschil, het eenvoudigste middel voorsloeg. ‘Men geve mij,’ zoo luidde zijne voordragt, ‘vijfhonderd kranken, welke aan de meest verschillende ziekten onderhevig zijn: niet één hunner zal ik doen aderlaten, al had hij ook de koorts in de borst of de pleuris. Daartegen geve men mijner partije mede vijfhonderd kranken van dezelfde gesteldheid: deze moge hij doen aderlaten, tot er niets dan de klare wei overblijft. En, als het jaar ten einde is, vergelijke men het aantal der gestorvenen; wanneer wij zien zullen!’ - Men vond niet raadzaam, een duizendtal van 's Konings onderdanen aan deze fraaije proefneming op te offeren; maar beraadslaagde alleen, of het niet beter zou zijn, Doctor allegro in 't gekkenhuis te plaatsen. Hij vertroostte zich wegens die mislukking door het schrijven van een ander betoog, namelijk, dat de suiker het werkzaamste vergif ware, dat de Hemel in zijnen toorn had voortgebragt. Wat was het gevolg van dit alles? Dat de artsen, om des te beter te bewijzen, dat het regt aan hunnen

{==380==} {>>pagina-aanduiding<<}
kant was, tienmaal meer aderlatingen bevalen, dan zij gewoon waren voor te schrijven. Saint-elme wist het niet meer na te loopen. Eene koortsige aandoening, eene schele hoofdpijn, eene slapeloosheid was toereikend, om hem uit de buurt le Marais naar de voorstad St. Germain te jagen.
Van alle voorname vrouwen, was de Markgravinne de sergy welligt de éénige, die van zijne handigheid de proef nog niet genomen had. Zonder strasbare wenschen ten nadeele eener zoo dierbare gezondheid te vormen, kon evenwel saint-elme niet nalaten deswege eenig verdriet te gevoelen. Dan, op openbare plaatsen en op eenigen afstand zijne blikken op haar te vestigen, om alzoo, voor een' geruimen tijd, zijner liefde en smart nieuw voedsel te geven, daarmede moest hij zich wel te vreden stellen.
Hoe verrukt was hij evenwel, toen hij eens, op zekeren morgen, de Markgravin aantrof bij het bed eener oude Hertoginne, welke hem had laten roepen! Naauwelijks vestigde hij zijne aandacht op het berigt der kranke, terwijl hij het recept des Doctors vlugtig doorliep: hij hoorde alleen de Markgravin, die zich alle moeite gaf, om den toeftand der onde Dame uit elkander te zetten; evenwel was hij genoeg meester over zichzelven, om de aderlating, met zijne gewone handigheid, te volbrengen. Dan, hoe werd hij te moede, toen de Markgravin haren handschoen uittrok, en hem haren arm reikte, met de vraag, of hare ader goed te vinden zou zijn! Hij hield den aangeboden arm met sidderende handen vast; zijn aangezigt bloosde en verbleekte beurtelings, en met moeite stotterde hij de verzekering uit: ‘dat de natuur, bij hare vorming, zich eene zoo volkomene overeenstemming had voorgesteld, dat het haar onmogelijk zou geweest zijn, zich alleen hierin te vergissen.’ Doch het vuur, waarmede hij sprak, zijne starende blikken, de op zijne lippen stervende woorden, en zijne bijzondere verlegenheid, dit alles moest hem verraden. De Markgravin wilde lagchen, maar zij sloeg de oogen neder, en de jonge man durfde de zijne op haar niet meer vestigen. Hij haastte zich om weg te komen, ten einde uit eenen toestand te geraken, welke hem onlijdelijk was, en waarvan hij de oorzaak ontdekt meende. Zij was ook inderdaad der opmerkzaamheid niet ontglipt; al vast niet die der Hertoginne, te minder na hetgene haar de

{==381==} {>>pagina-aanduiding<<}
kamenier nog dien zelfden morgen verhaald had. ‘Het arme jonge mensch,’ zeide zij tot de Markgravin, ‘was niet voorbereid, u bij mij aan te treffen. Onbetaalbaar was het! Zonder mijne pleuris, had ik mij te bersten gelagchen. Maar was het niet een gewaagd stuk van mij? Ik heb niet wél gedaan, schoone vrouw! Als ik weder moet adergelaten worden, zal ik bedingen, dat zulks niet in uw bijzijn geschiede.’ Mevrouw de sergy scheen niets van dat alles te verstaan. ‘Nu, zoo zijt gij de éénige,’ hernam de Hertogin, ‘welke onbekend is, wat de geheele wereld weet. Gij hebt den armen saint-elme in diervoege betooverd, dat hij ons allen zonder hulp zou laten sterven en verderven, eer hij eene enkele gelegenheid, om u slechts in de verte te zien, zou verzuimen. Hij kan uwen naam niet hooren noemen, zonder in eene soort van waanzinnigheid te vervallen. Heeft hij niet, nog vóór een paar dagen, bij een zijner kranken, beweerd, dat er op aarde niets waarlijk schoon, wezenlijk aanbiddenswaardig is, behalve gij?’ - ‘Welke dwaasheid!’ riep de Markgravin, met haren waaijer spelende; ‘maar weligt heeft men hem daarmede belagchelijk willen maken, en misschien ook mij.’
Den volgenden dag was de Markgravin in de Opera, waar een nieuw stuk van lamotte gespeeld werd Toevallig naar eene loge ziende, regt over de hare, vernam zij een' man, die zich achter een paar vrouwen als 't ware verschanste, om haar met zijn' kijker onbemerkt, maar onophoudelijk, te begluren. Zij werd begeerig hem te kennen, en in eene pauze herkende zij saint-elme. Bij het uitgaan, in haar rijtuig stappende, ontdekte zij hem achter haren bediende. Eenige dagen daarna begaf zij zich naar de Tuileries, om lucht te scheppen. De mode bragt toenmaals mede, dat men beneden wandelde, rondom de groote waterkom van het parterre. Op geringen afstand zag Mevrouw de sergy verscheidene mannen bij elkander, hoorde haren naam noemen, en herkende spoedig de stem van saint-elme. Zonder te weten waarom, plaatste zij haar stoel zoodanig, dat zij beter hooren konde. Men sprak overschoone vrouwen; maar saint-elme beweerde, dat zij allen Mevrouw de sergy als hare vorstin moesten erkennen: tevens zeide hij, half luid, eenige verzen op, die hij verhaalde onlangs, door een harer bewonderaars, op haar gemaakt te zijn. De Markgravin hoorde

{==382==} {>>pagina-aanduiding<<}
die hier voor 't eerst; zij kon den dichter niet raden, maar vond, dat zij van de lippen van saint-elme ongemeen liefelijk vloeiden.
De Markgravin bragt vervolgens een paar maanden buiten door, waar zij den armen saint-elme en zijne verzen geheelenal vergat. Teruggekeerd, kreeg zij een bezoek van haren arts. Sedert lange had zij zich niet zoo volmaakt wél bevonden, als thans; de volheid harer gestalte, hare kleur getuigden dit. Doch de geneesheer was met deze burgerlijke gezondheid niet in zijn' schik; en alle voorname vrouwen van Versailles kwamen met hem daarin overeen, dat de schoone heelmeester haar eene hoeveelheid bloeds moest aftappen, ten einde er niet zoo blozend uit te zien als een landmeisje van haar dorp. Zij moest toegeven. Saint-elme kwam, en elk had hare toespelingen en spotternijen gereed. ‘Het is een waagstuk,’ zei de eene: ‘als het hart slaat, moet de hand sidderen.’ - ‘Vrees niets,’ fluisterde de andere: ‘de ongelukkige stiet zich liever, aan de voeten zijner Godinne, het lancet in het hart.’ De hevige aandoening van saint-elme was, inderdaad, in 't oog loopend, en werd door deze ellendige scherts nog vermeerderd. Hij ademde met moeite, en wankelde. De Markgravin voelde voor hem naar de ader; zij wilde hem bemoedigen, en sprak hem toe met die goedwilligheid, welke haar zoo geheel bezielde. Saint-elme's blikken hingen aan haar met eene soort van vervoering. Reeds wilde zij de aderlating opgeven; maar zij vreesde, door dit schijnbaar mistrouwen, den waardigen man te beleedigen. Moedig reikte zij hem haren arm. Alexander was niet onverschrokkener, toen hij den beker uit de handen nam van zijnen arts. Eene rilling overvalt saint-elme, den arm aanroerende; hij wrijft hem zachtkens, om de ader te doen zwellen; hij neemt zijn lancet, prikt..... tuimelt rugwaarts, en gilt: ‘Ik heb de slagader doorstoken! Ik heb haar vermoord!’ en valt neder. Men snelt toe, beijvert zich het
bloed te stelpen, en maakt zich meester van den ongelukkigen man, die aan zichzelven de hand wil leggen. De Markgravin tracht hem nog te troosten, voorwendende het gevaar, dat haar bedreigen zou, niet te gelooven. Twee andere wondheelers kwamen; zij begeerden, dat saint-elme aan hunne raadpleging zou deelnemen; doch hij was buiten staat, zich eene gedachte duidelijk voor te stellen. Alle

{==383==} {>>pagina-aanduiding<<}
hulp was vergeefs; het doodelijk lot was geworpen, en de schoone vrouw nam het aan met gelatenheid. Zij stelde order op hare zaken, en vroeg toen saint-elme nog eenmaal te zien. Hij kon niet gaan; zijne kracht was gebroken; hij zonk nevens haar bedde neder. ‘Schep moed!’ zeide de stervende; ‘hoor mij aan met bedaardheid! Geloof mij, mijne bitterste smart bij het verscheiden is de toestand, waarin ik u zie. Ik biede u geene vergeving aan; gij hebt geene misdaad aan mij bedreven; doch de wereld zal welligt uw ongeluk niet zoo gunstig beoordeelen. Ik wil hare onbillijkheid voorkomen, en u tevens van haar onafhankelijk maken. Neem van uwe vriendin tweeduizend daalders renten aan, die u mijn laatste wil verzekert. Beloof haar alleen, dat gij u der vertwijfelinge niet zult overgeven; dat gij hulpvaardig, nuttig zult zijn.’
Saint-elme werd bewusteloos van het bedde weggedragen, op welk zij haar zuiver leven had uitgeademd. Toen de eerste hevigheid zijner smarte uitgewoed had, nam hij voor, alle zijne krachten der lijdende menschheid toe te wijden. Hij bleef dezer gelofte getrouw. Men vond hem, ongeroepen, in de verblijfplaatsen der ellende; en daar vierde hij, tot zijnen laatsten ademtogt, de gedachtenis der aangebedene vrouwe, welke door hem viel, en, stervende, zijne weldoenster werd.






Gelatenheid.


Gelatenheid in 't lot 
Toont eerbied voor een' God, 
Die alles, wat Hij geeft, 
Zoo wijs berekend heeft. 
 
Ziet zich de onnoozle mensch 
Gedwarsboomd in zijn' wensch, 
Zijn wrevel stort zich luid 
In zucht en weeklagt uit. 
Grimt hem de rampspoed aan, 
Hij krimpt reeds vóór het slaan, 
En kermt zelfs de echo moê 
Bij d' eersten slag der roê, 

{==384==} {>>pagina-aanduiding<<}

Alsof hem 't lot te wreed, 
Te ondraaglijk lijden deed. 
Slaat hem het ongeluk 
Den stuggen nek in 't juk, 
Zijn knieën knakken neêr; 
Geen adem rest hem meer. 
Gesmaald door maag en vrind, 
Schreit hij zich de oogen blind, 
En bidt het doove graf 
Een haastige uitkomst af. 
 
Kortzigtig schepsel! zwijg, 
En voer geen' dwazen krijg 
Met de onnaspeurbre Magt, 
Die kruis bedeelt naar kracht, 
Die kommer en ellend' 
Uit hooge ontferming zendt, 
Opdat de kroes der smart 
Tot loutring strekk' van 't hart. 
De straal vervaar' u niet, 
Die de onweêrswolk ontschiet; 
En beef niet voor 't gerucht, 
Dat klatert door de lucht; 
Maar zie, hoe 't hemelnat 
Weêr bloesem, kelk en blad 
Verfrischt, verkwikt en drenkt, 
En kracht en leven schenkt. 
Zie, hoe de lucht reeds dunt, 
En weêr den doortogt gunt 
Aan 't licht, dat goudstof strooit 
En om den wolkrand plooit, 
En, na de donder zwijgt, 
Op nieuw ten wagen stijgt. 
Houd tegen alle leed 
Het hart ten kamp gereed! 
Al, wat ooit de aarde gaf, 
Verslenste en viel weêr af. 
De bloem, die 't meest verrukt, 
Wordt dikwijls 't eerst geplukt; 
De plant, die 't weligst groeit, 
Is meest het eerst verbloeid; 

{==385==} {>>pagina-aanduiding<<}

De boom, die 't vruchtbaarst tiert, 
Wordt door het ongediert' 
De vruchten 't eerst ontroofd, 
Die 't bloesemblad belooft. 
Ook zoo is 't met uw lot, 
Ook zoo met elk genot, 
Dat ge u geschonken ziet: 
Gij smaakt het, en het vliedt: 
Gij zijt geen' dag, geen uur 
Gewaarborgd voor zijn' duur; 
Daar meest het eerst verdwijnt, 
Wat u 't bekoorlijkst schijnt. 
Houd tegen alle leed 
Dan 't hart ten kamp gereed! 
En treft u 't ongeval, 
Sta als de steenrots pal, 
Die tot in 't hart der aard' 
Met d' ijzren wortel vaart, 
En 't hoofd biedt aan d' orkaan, 
Hoe forsch zijn vlerk moog slaan. 
Beur ongeschokt het oog 
Van uit de ramp omhoog, 
En verg in 't smartlijk lot 
Nooit rekenschap van God. 
Let minder op 't gemis, 
Dan 't geen u over is. 
Wees dankbaar! want hoe veel 
Blijft nog op aarde uw deel! 
Hoe veel voor u ten baat, 
Dat anderen ontstaat! 
Hoe veel nog lacht u aan, 
Voor andren lang vergaan! 
En is uw droef gekwel 
Niet vatbaar voor herstel? 
Almagtig is de hand, 
Die 't wentlend lot omspant, 
En zoet en zuur bedeelt, 
En, wat zij wondt, weêr heelt! 
 
Vertwijfel in 't verdriet, 
Kortzigtig schepsel, niet! 

{==386==} {>>pagina-aanduiding<<}

Gelatenheid in 't lot 
Toont eerbied voor een' God, 
Die alles, wat Hij geeft, 
Zoo wijs berekend heeft. 


Rotterdam,
Mei 1819.
j. immerzeel, jun.





De hoop.


Aan haar, die, wat ons 't lot ontzegt, 
Zoo vaak de ziel verblijdt, 
Der lieve Hoop wordt mijn gezang 
Erkentlijk toegewijd. 
 
Zoek vrij geheel de wereld rond, 
Zoo ver ze ooit werd doorkruist, 
En toon me een hart, van rijk of arm, 
Waarin de Hoop niet huist! 
 
Den heerscher, wenkend van zijn' troon, 
Vermeêrt zij goed en land; 
Den beedlaar, hinkende op een kruk, 
Reikt zij de trouwe hand. 
 
Zij stapelt hoog en hooger op 
Der rijken goud en goed; 
Zij stort den armen troost in 't hart, 
Voor 't geen hij derven moet. 
 
Den grijsaard lacht ze uit de eeuwigheid 
Met englen-wellust aan, 
En wijst hem in het blij verschiet 
Het eind der levensbaan. 
 
Den matgesloofden arbeidsman 
Schenkt zij de rust weerom; 
Zij toont in 't kind aan moeders borst 
Den steun van d'ouderdom. 

{==387==} {>>pagina-aanduiding<<}

Zij loont door 't meisje, braaf en goed, 
Des jonglings liefde en trouw; 
Schenkt maagden, door den huwlijkskrans, 
Den zoeten naam van vrouw. 
 
Moge ook de toekomst zwanger gaan 
Van wrangen tegenspoed, 
Haar tooverzoete kracht bezielt 
Het hart met dubblen moed. 
 
Ja zelfs, wanneer, in blinde drift, 
Vertwijfling ons bespringt, 
Is 't in ons hart de stem der Hoop, 
Die weer den storm bedwingt. 
 
Haar troost, die alle leed verzacht, 
Is hemelartsenij; 
De slaaf, in ketens voortgezweept, 
Aamt bij haar aanblik vrij. 
 
Zij, niet gekluisterd aan deze aard, 
Wijst ons, in de eeuwigheid, 
Op de onverwelkbare eerekroon, 
Het deugdzaam hart bereid. 
 
j. van der schalk. 


(Vrij naar het Hoogduitsch.)


De jaargetijden.

(In het Album eener schoone Maagd.)

Als ik uw schoon aanschouw, 't is Lente voor mij henen. 
Als ik een kusje pluk, de Zomer is verschenen. 
Als ge op de vruchten van uw' milden geest me onthaalt, 
Ik oogst, daar mij de Herfst bestraalt. 
Maar, heb ik in uw oog een' kouden blik vernomen, 
Ik beef, ik klappertand.... de Winter is gekomen. 


(Naar het Fransch.)



{==388==} {>>pagina-aanduiding<<}

Manhaftig wederwoord.

Toen de Fransche armee, onder aanvoering des Prinsen van soubise, over den Rijn ging, weigerden de Zwitser-regementen tegen de Duitschers te vechten; inzonderheid verklaarde zich daartegen de Overste lochmann met veel vrijmoedigheids. ‘Waartoe dienen ons de Zwitsers dan?’ riep Prins soubise met ongenoegen. ‘Om uwen terugtogt te dekken,’ hernam de Overste, die daarop in hechtenis werd genomen. De uitkomst staafde letterlijk deze voorspelling.


Fier zelfgevoel.

In het jaar 1457 liet katharina de medicis arthur de cossé, Graaf van Secondini, in de bastille zetten. Zij beschuldigde hem, zich te hebben ingelaten met eene zamenzwering tegen den Hertog van Alençon. Hendrik de III gaf hem zijne vrijheid weder met openen brieve, in welken hij volkomen onschuldig werd verklaard aan de misdaad, hem ten laste gelegd. ‘Verschoon mij, Sire!’ zeide hij, ‘dit aan te nemen: een cossé moet vooruitstellen, dat hem niemand van eene misdaad verdacht kan houden.’


Een waar woord.

Als, ten tijde der Kerkhervorming, eene menigte schriften, de leer van luther behelzende, als kettersch, verbrand werden, zeide een boer zeer naïf: Wat helpt het? Zij kennen, wat er in staat, toch van buiten.

In de Lofrede op Janus Dousa, bl. 213, Meng. reg. 12, is eene zeldzame drukfeil ingeslopen: aldaar staat Athenaeum, in plaats van Athene.








{==389==} {>>pagina-aanduiding<<}

Mengelwerk.

Het jaargetijde van mijnen vriend A. Loosjes, Pz.


28 februarij 1819.


Niet één dier achtbre lettergrooten, 
Wier roem door gansch Europa gaat, 
Heeft tot uw' lof den mond ontsloten, 
Of zich gekleed in rouwgewaad; 
Niet één van Phebus echte zonen, 
Die op den heilgen zangberg wonen, 
Vlocht om uw hoofd een' lauwerkrans: 
Zoo zwijgen ook de nachtegalen, 
Wanneer het licht der zonnestralen 
Zijn kracht verliest en schoonen glans. 
 
o! Bij uw plegtig jaargetijde 
Wil ik gedenken aan uw deugd; 
Gij, die uw levenskrachten wijdde 
En vriend en vader waart der jeugd; 
Die d'ouderdom naar 't graf verzelde, 
Gods liefde in 't schoonste daglicht stelde, 
En troost gaf in den jongsten stond. 
Ja, loosjes! schoon uw reine snaren 
Zich met den toon der geesten paren, 
Zweeft nog uw naam op aller mond. 
 
Gelijk een man van rijper jaren 
Met wellust op de dagen ziet, 
Die als een stroom zijn weggevaren 
Bij 't ruischen van zijn jeugdig lied, - 
Zoo denk ik nog met welbehagen 
Aan u, die, van het stof ontslagen, 

{==390==} {>>pagina-aanduiding<<}

Ver boven zon en starren leeft, 
En 't klinken van uw feestgezangen 
Door Englentoonen hoort vervangen, 
Als gij door 't ruim des Hemels zweeft. 
 
Wie kon van u geen wijsheid leeren? 
Wie trok geen voordeel van uw werk? 
De boom is om zijn vruchten te eeren, 
Al reikt zijn kruin niet aan het zwerk. 
De landjeugd kon de vruchten gaadren, 
En de ouderdom vrijmoedig naadren 
En plukken van het kostbaar ooft, 
Door u, met ruime en milde handen, 
Gestrooid tot heil der Nederlanden, 
En nooit van geur of kracht beroofd. 
 
Wie gaf, als gij, dat vuur, dat leven, 
Die werkzaamheid, dien moed, die kracht, 
Die zucht om rustloos voort te streven, 
Die allen tegenstand veracht? 
Laat elke stand en kring getuigen; 
Nooit liet uw vaste geest zich buigen, 
't Mogt alles draaijen om u heen; 
Gij schoot, gelijk de zon, uw stralen, 
Deedt licht op ieder standpunt dalen, 
En glans, die elk in de oogen scheen. 
 
Wij brengen bij de stille graven, 
Waarop de roos der dooden bloeit, 
Uw' heilige asch onze offergaven, 
Terwijl voor u onze eerbied groeit. 
Wij zouden bloemenkransen vlechten 
En aan uw marmren praalzuil hechten; 
Maar ach! geen zuil is u gewijd. 
Wél hun, die als de starren blinken! 
't Mag vallen, drijven, of verzinken, 
Hun naam, hun deugd trotseert den tijd. 
 
o, Kon ik mijnen geest verheffen, 
En stijgen met den adelaar! 
Kon ik den juisten zangtoon treffen, 
Dier dichters, op wier beeld ik staar! 

{==391==} {>>pagina-aanduiding<<}

Mijn lied zou als de bergstroom ruischen, 
Die schuimend van den top komt bruisen, 
En neêrvloeit in het bogtig dal. 
Maar wie, wie kan als vondel zingen, 
Als feith de gouden snaren dwingen 
Tot Godentoon en hemelval? 
 
Gelijk de beek, die af komt vlieten, 
En, vloeijend van der bergen top, 
Door 't bogtig dal gaat henen schieten 
En neemt de kleine sprankjes op, 
Een stroom wordt, die, door wind gedreven, 
Den graanhalm voedsel schenkt en leven, 
En d'arbeid kroont der nijvre hand, - 
Zoo was ook uw geheele leven; 
't Werd als een landstroom voortgedreven, 
En schonk zijn vrucht aan Nederland. 
 
Als uw penseel, met stoute kleuren, 
De ruiter's jongsten zeetogt maalt, 
Zijn ramp, die Neêrland nog doet treuren, 
Met vondel's geest en kracht verhaalt; 
Dan treft de wapenklank onze ooren, 
Dan wanen wij 't geschut te hooren, 
Wij zien het vuur van Neêrlands vloot, 
Wij juichen bij het zegevieren 
En kroonen 't hoofd met eerlaurieren, 
Maar weenen bij de ruiter's dood. 
 
Als ge ons der vaadren zeden schildert, 
Hunne eerlijkheid, hun trouw en moed, 
Niet door den geest des tijds verwilderd, 
Of met uitheemsche melk gevoed; 
Dan zien wij nog met welbehagen, 
Hoe Neêrlands gouden zegewagen 
Snelde op eene effen gloriebaan, 
Wij wandlen als op bloemenpaden 
En kunnen de oogen niet verzaden, 
Maar staren de oude grootheid aan. 

{==392==} {>>pagina-aanduiding<<}

De heerschzucht deed het twistvuur blaken 
En branden met een woest geweld; 
Die vlam sloeg door de tempeldaken, 
En trof het hoofd van barneveld. 
't Tafreel dier weggevlogen jaren, 
Waarop wij nog met droefheid staren, 
Schoon glans om 't hoofd der ouden straalt; 
't Tooneel dier jammren en ellenden, 
Waarvan wij de oogen weenend wenden, 
Is krachtig door u afgemaald. 
 
Met 's lands geschiedboek in de handen 
Hebt ge ons van eeuw tot eeuw geleid, 
En om den roem der Nederlanden 
Een' krans van helder licht gespreid; 
Het zij wij bij de zachte kleuren 
Van vrouw jacoba's beeldtnis treuren 
En deernis voelen met haar lot, 
Of dat wij 't graauw zien binnenrukken 
En scheuren 't broederpaar aan stukken, 
Als offers voor een' wreeden God. 
 
Maar, schoon door beulenhand gestorven, 
Schoon niet beweend met kerkgebaar, 
Hebt gij de gloriekroon verworven, 
o Heilig, edel broederpaar! 
Gij hebt 's lands vloten voortgedreven, 
Den helden moed en kracht gegeven; 
Een Godlijk vuur heeft u bezield; 
Gij hebt Brittanje's trots verbroken, 
Den fellen zwavelgloed ontstoken, 
En Chattam door dien brand vernield. 
 
De vrede daalde op zachte wieken: 
Toen juichten stad en dorp en veld, 
Gelijk de landman, bij het krieken 
Des morgens, die hem heil voorspelt. 
Dat veld, die schoone bloemenpaden, 
Met vruchten van den vreê beladen, 

{==393==} {>>pagina-aanduiding<<}

Hebt gij voor aller oog gemaald. 
Nog streelen ons die schoone kleuren, 
Verkwikken ons die balsemgeuren, 
Bij 't licht, dat van u nederdaalt. 
 
Gij waart de vreugd der huisgenooten, 
En uit uw' opgeruimden geest 
Werd als in dropplen uitgegoten 
De blijdschap over 't vriendenfeest. 
Zoo doet de zon in zachte stroomen 
Haar zilvren glansen nederkomen 
En zweven om der bergen top. 
De leeuwrik klimt, de boschkoralen 
Vervangen 't lied der nachtegalen; 
Het vaart in wierookgeuren op. 
 
Maar wie kan u naar waarde prijzen, 
Die zoo getrouw waart aan uw' pligt; 
Wie al de kostbre zuilen wijzen, 
Die door uw hand zijn opgerigt? 
De latere eeuwen zullen spreken; 
Want nimmer is uw moed bezweken, 
Uw vuur verflaauwd noch uitgedoofd. 
't Geweld sloeg ons in ijzren boeijen; 
't Gevaar heeft uwe kracht doen groeijen, 
En nooit van vasten grond beroofd. 
 
Gij praalt in Neêrlands achtbren tempel 
In edlen, hoogverheven stand; 
Uw beeldtnis draagt den kostbren stempel 
Van reine deugd en kloek verstand. 
't Moog star of ordesband ontbreken, 
Een onverganklijk glorieteeken 
Is voor u opgerigt, en staat 
Onwrikbaar als de marmren muren, 
Die 't woest geweld des tijds verduren, 
Wanneer der volkren roem vergaat. 
 
Wij missen u in onze kringen; 
Ons oog zoekt, maar het vindt u niet; 
Gij juicht niet met de feestelingen, 
Noch stemt de toonen van ons lied; 

{==394==} {>>pagina-aanduiding<<}

Gij strooit geen rozen voor de voeten 
Der maagden, die u dankbaar groetten; 
Gij leidt de jeugd niet bij de hand, 
Of toont haar, als op arendsvlerken, 
Aan 's Hemels onafmeetbre perken, 
Gods wijsheid in haar schoon verband. 
 
Maar, schoon ons 't aardsche kleed blijft tooijen, 
Geen Hemelkrans of kroon ons siert, 
Wij blijven bloemen voor u strooijen, 
Als dankbaarheid uw' hoogtijd viert. 
Wij zullen uwe deugd gedenken, 
Uw liefde en trouw onze achting schenken. 
De wereld, met haar roem en eer 
En glansen en geleenden luister, 
Vergaan; maar uit dien nacht, dat duister 
Verrijst op nieuw uw grootheid weêr. 
 
Neen! hij, die rustloos voort wil streven, 
Geheel zijn' kostbren levenstijd 
Aan god en aan het Volk wil geven, 
En moedig tegen de ondeugd strijdt; 
Die 't leed der armen wil verligten, 
Een' tempel voor de deugd wil stichten, 
Ofschoon hij rang en grootheid derft, 
Hij blinkt aan 's Hemels breede bogen 
Als 't kunstwerk van Gods alvermogen, 
En leeft in roem, die nimmer sterft. 
 
c. de koning, lz. 




Over de huishouding der insekten, of gekorvene diertjes.

(Kirby's and spence's Introduction to Entomology.)
De kleinste worm is een spiegel der wijsheid Gods.




gellert.
De Insekten schijnen inderdaad geliefkoosde kinderen der Natuur te zijn, waarin zij, ten bewijze van ver-
{==395==} {>>pagina-aanduiding<<}
mogen en kunst, bijkans alles vereenigt, wat in elke andere orde en klasse schoon en aangenaam, belangrijk en bekorende, merkwaardig en zonderling is. Aan deze hare kostbare kunstvoorwerpen in het klein heeft zij haren teedersten adem en de hoogste voltooijing van haar penseel geschonken. Eene menigte derzelve wapende zij met een blinkend harnas, dat even zoo straalt als gepolijst metaal, gelijk de Glimwormen, Eumolpus F., Lamprima Latr., Rynchites Herbst.) Andere blinken met de schitterende stralen van geslepene edelgesteenten, zoo als de Rynchaenus F. van Brazilië. Sommige zijn door de Natuur als met vloeijende druppels of platen van goud en zilver bedekt, zoo als de Hesperia Cupido F., Papilio Passistorae, Latonia L. etc., of met schubben of haren, die de kleur van kostbaar metaal aannemen en naar buiten afstralen, gelijk de Pepsis fuscipennis, argentata F. etc. Andere hebben een rood voorkomen, als de edelgesteenten in hunnen natuurlijken staat, gelijk de Trox F.; terwijl nog andere eene platte en glinsterende oppervlakte vertoonen van geslepen kristal, en eenige, als de Dwerg-atlas, eene kleine wereld op den rug dragen, en, door de oneffene en menigvuldige hoogten en diepten hunner wratten, de ongelijke oppervlakten der aarde afbeelden. Nu eens zijn zij borstelig, als ongeslepene rots, steile bergtop en afgronden; dan weder in heuvels en bergen zacht hellende, of in dalen en diepten nedergaande, zoo als vele Kevers, of ook met getakte stekels voorzien, waaruit de verbeelding zich ligtelijk een bosch voorstelt. (Reaumur, V. t. 12.)
Hoe vele wedijveren niet met Floras tooverkinderen in menigvuldige schoonheid! Sommige in de zachtste en verschillende kleuren, geenszins vlugtig en voorbijgaande, als die der bloemen, maar vast en duurzaam tot zelfs na den dood; andere gelijken in aderen en weefsel van vleugels naar de planten; terwijl andere wederom in fijn, zacht dons keurig en rijk gedost zijn. Deze nabootsing gaat inderdaad zoo ver, dat het

{==396==} {>>pagina-aanduiding<<}
schijnt, alsof zij de boomen van hunne bladeren beroofd hebben, om zichzelve tot nieuwe kunstvormen te scheppen, zoo in form als bestaan en aderenweefsel. Eenige vertoonen groene, andere dorre en verwelkte bladeren, zoo als de Locustae en Mantes. Somtijds zelfs is deze nabootsing zoo sterk, dat men het gansche Insekt voor een stuk van een' boomtak zoude aanzien, gelijk de Phasmata. Bij eenige planten schuilt geene geringe schoonheid in de gestreepte en gestipte stengels en bladen: dit zelfde vindt plaats bij de Insekten. Zelfs bootsen eenige rupsen de dorens en stekels na, die aan sommige gewassen tot wapenen dienen.
In de visschen bewonderen wij vaak de glinsterende schubben van velerlei kleur, als een hun bijzonder eigen sieraad: doch men brenge eenen kapelvleugel onder het mikroskoop, ter ontdekking van nieuwe schoonheden, en men zal bevinden, dat de Natuur deze voorregten eveneens aan de meeste Insekten geschonken heeft, zoodat gedaante en kleur als in het oneindige afwisselen. (De geer, I. V. t. 3. fig. 1-34.)
De rijke fluweelkleuren zijn in de vederen der vogelen niet fraaijer, dan bij de menigte der vlinders. De veelkleurige oogen van den paauwenstaart vindt men nagenoeg even schoon in den gewonen vlinder, dien men Paauwenoog noemt, (Papilio Io.) De veders, meent men, behooren eigendommelijk aan de vogels; doch de Insekten bootsen die na in hunne voelhoornen, zoo als de Culex, Chironomus Meigen en de Tipulidae, of in vleugels, als de Pterophorus, en in de haren van vele bijen, waarmede het ligchaam bedekt is, (Mon. Ap. Ang. tab. 10. d. 1. f. 1. b.)
Even zoo bewonderen wij te regt het kleed der viervoetige dieren, hetzij met haar of wol of pels gedekt; doch ook heeft men welligt nog niet opgemerkt, dat eene groote menigte van Insekten met al deze haarsoorten bekleed is, en wel veel fijner en zijdiger van aanleg, blinkender en zachter van kleur, en veel schooner geschakeerd, dan bij eenig ander dier.

{==397==} {>>pagina-aanduiding<<}

In bonte verscheidenheden overtreffen de Insekten vaak elke andere soort van bezielde wezens. Nu eens bootsen zij, volgens de speling der Natuur, de wolken des hemels, dan het bogtige der stroomen of de spelende golven, dan de aders van het prachtige marmer, dan het overgeworpene kleed van het fijnste net, dan de schildersels der wapenkunde, dan het zwart, blaauw, groen, rood, zilver en goud der velden, dan balken, staven, banden, kruisen, halve manen, sterren, ja zelfs dieren, zoo als de Ptinus Imperialis. Bij anderen ontwaart men liniaal en cirkel, of andere wiskundige figuren, punten, lijnen, hoeken, driehoeken (gelijk de Trichius delta), vierhoeken en kringen; dan weder met geheimzinnige hand, als 't ware, geschrevene beeldsprakige zinteekenen, in karakters en letters van verschillende talen dikwerf zeer naauwkeurig afgedrukt, gelijk de Prionus longimanus, Papilio C. album, Bombyx ψ, Noctua γ, en, wat nog zeldzamer is, afbeeldingen, welke met de verschillende dagteekeningen der christelijke jaartelling overeenstemmen, zoo als in de Papilio Aglaia, Latonia, Silene, enz. aan den onderkant der voorvleugels naast den rand.
Zoo was de Natuur niet slechts kwistig in de toerusting en sieraden van dit begunstigd gezin; maar zij heeft ook in andere opzigten deze gunst niet gespaard. Aan sommige Insekten schonk zij vinnen, als aan de visschen, of een' bek, als van vogelen, zoo als de Empis, Asilus enz., tot zelfs horens, in nabootsing van vele viervoetige dieren. De Os (Copris taurus), het Hert (Locanus cervus), de Neushoorn (Oryctes Latr.), ja zelfs de tot hiertoe vergeefs gezochte Eenhoorn (Geotrupes Hercules) leveren hieromtrent vele voorbeelden. Het eene Insekt is, even als de Olifant, met slagtanden, gelijk de Melitta spinigera Kirby, het andere, de Hispa, met stekels, als het Stekelvarken en de Egel, voorzien. In het eene bespeurt men een' Krokodil in het klein, in het andere de ongeëvenredigde achterpooten van den Kan-
{==398==} {>>pagina-aanduiding<<}
guruh, zoo als in de Cetonia macropus Mus. Francill., en in de Raphidia Ophiopsis den dreigenden Slangekop. Alle de voorbeelden van soortgelijke nabootsingen verder op te halen, zoude eindelooze herhaling zijn. Het zij alleenlijk genoeg op te merken, dat deze wapenen en werktuigen in aanleg en toerusting verre de zoodanige overtreffen, naar welken zij gelijken.

(Het vervolg hierna.)






Verdere berigten en aanmerkingen, over de brug, in de Valter veenen ontdekt.

(Vervolg en slot van bl. 134.)
Ten einde te voldoen aan het slot van mijne vorige aanmerkingen, vinde ik mij thans verpligt, nog iets te zeggen, Io omtrent de verdere ontdekkingen bij de Brug in de Valter Veenen, en IIo. wat ik vernomen heb van de Brug, daar Jonkheer vegelin van spreekt.
Io. Vooraf moet ik aanmerken, dat in de nabuurschap van Valte, behalve de opgegevene Legerplaats, (zie het Kaartje in No. XVI des vorigen jaars, litt. e.) ten minste nog vier gelijksoortigen gevonden worden, welke ik, om het Kaartje niet te uitgebreid te maken, op hetzelve niet konde aanstippen, die echter toch allen in verband schijnen te staan met de ontdekte Brug, 't geen mede, zoo het Romeinsche Legerplaatsen zijn, dat echter door sommige Geleerden in twijfel getrokken wordt, een groot bewijs zoude wezen voor den Romeinschen oorsprong; want, vastgesteld zijnde, dat de houten Weg door lucius domitius gesticht is, moet men tevens bedenken, dat het onmogelijk was, zulk een uitgestrekt werk in korten tijd te maken, waarom domitius, zoo wel om zijne troepen bij elkander onder te betere krijgstucht te houden, als om voor onverwachte aanvallen der woeste bewoners dezer landen beveiligd

{==399==} {>>pagina-aanduiding<<}
te zijn, verpligt was, Legerplaatsen af te steken, en gedurende dit langwijlig werk te betrekken.
Zoo vindt men dan, behalve de gemelde,
A. Eene Legerplaats, dadelijk ten westen van het Weerdingerhout, tusschen Weerdinge en Valte.
B. Een dito, nog meer westelijk, en een half uur van de vorige af, waar de weg van Odoorn naar Emmen doorloopt: deze is de grootste, en 1000 schreden lang en breed; hierbij vindt men ook verscheidene Tumuli, of Grafheuvelen.
C. Eene gelijksoortige, maar klein, terstond aan den noordkant van Odoorn.
D. Nog eene Legerplaats, aan den weg van Valte naar Exloo, ten noordwesten van eerstgemelde plaats, welke waarschijnlijk verbonden is geweest aan de aarden wallen, op het Kaartje door e aangeduid, doch 't geen, door de bebouwing van het tusschenbeiden liggende bouwland, niet met zekerheid kan worden aangetoond. Den 8 en 9 dezer bevond ik, bij een tweede bezoek te Valte, dat men, om van de Drentsche zijde op de lange Brug, die bij ter Haar eindigt, te komen, tot hiertoe, vier toegangen had ontdekt. De eerste schijnt van de Legerplaats, op de Kaart e, regt aan geloopen te hebben op het onland; want men vindt de overblijfselen dezer Brug ten minste, eindigende digt bij het onland, en beginnende ongeveer 500 schreden ten Z.O. van den Valterdijk. Zij is zamengesteld, zoo als gewoonlijk, uit ronde boomtjes van pl. m. 10 en 11 voeten lengte, en liggende op zomers. Onder deze Brug vindt men rijsbossen, welke niet dwars, maar in de lengte liggen, met de dikke einden naar den kant van de Legerplaats gekeerd; waaruit blijkt, zoo als de Heer pothoff ook reeds in het berigt, door Mr. scheltema medegedeeld, heeft aangemerkt, dat dezelve van de Drentsche zijde gelegd zijn.
De tweede tak der Brug is die, welke op het Weerdingerhout aanloopt, en die ik reeds te voren beschreven heb.

{==400==} {>>pagina-aanduiding<<}

De derde heeft dezelfde strekking, ligt ongeveer 200 schreden ten noorden van No. 2, loopt van het Weerdingerhout, en rooit ook op het onland; doch kan zoo ver niet nagespoord worden, als laatstgemelde. Zij bestaat insgelijks uit boomtjes, waarvan sommigen echter in de lengte gelegd zijn, ten minste thans in de lengte liggen.
De vierde, eindelijk, heeft ook al wederom dezelfde rigting, en begint een weinig ten noorden van de voorgaande, loopende tot aan het punt van de Brug, door den Heer karsten ontdekt, op het Kaartje door f aangeduid. De zamenstelling van dit stuk werks verschilt grootendeels van het overige: dezelve is van planken, welke van eikenhout, ter dikte van pl. m. 2. duimen, gekloofd zijn; zij zijn ongeveer 3, en ook 4 voeten lang, doch liggen niet naast, maar zoo verre van elkander, dat men van de eene op de andere zoude moeten springen; dezelve waren met 2½ voet veen overdekt; elke plank is aan ieder eind met een ruw gekapt gat voorzien, en met twee eiken pennen aan den grond vastgemaakt, op welken dezelve tevens, in plaats van op zomers, rusteden; de plank, die ik zag, waarvan

{== afbeelding 
	
==} {>>afbeelding<<}
    

hiernevens eene ruwe teekening (A), was 3 voet 2 duim lang en 6½ duim breed; deze pennen zijn mede van eikenhout, ter lengte van 4 voeten, en gefatsoeneerd als nevensstaande figuur, zoo dat bij het gebruik maken van dit houtwerk eerst de pennen in het veen geslagen zijn, waarna de planken zoodanig op dezelve gelegd werden, dat het boveneind der pen (B) door de gaten uitstak, en de plank op dat gedeelte der pen, door C aangeduid, steunde.

{==401==} {>>pagina-aanduiding<<}

De 2, 3 en 4de Brug loopen dus regt aan op de beide Legerplaatsen, zoo straks onder A en B aangehaald.
Ter loops zal ik hier aanmerken, dewijl daarvan waarschijnlijk binnen kort eene plaat en beschrijving zal in 't licht komen, dat, vóór weinige weken, de Heer boelken, Schultes van Odoorn, in een Tumulus, gedeeltelijk door den wind verstoven, bij eenige overblijfselen van eene, waarschijnlijk door de schapen aan stukken geloopene, urne, gevonden heeft een mes, geheel van koper, voorzien met een knopje op de punt, zoo dat hetzelve niet tot steken geschikt is, en waarvan het hecht, bijzonder fraai en net, met blokjes, streepjes enz., doch ongelukkig met geene letters of getallen, bewerkt is, 't geen mogelijk, in vroegere eeuwen, bij de wigchelarijen of offeranden gebruikt is geweest.
IIo. Ten aanzien van de Brug, vóór ongeveer 53 jaren, in de Veenen van Drachten gevonden, ben ik in staat gesteld, door de vriendelijke en verpligtende hulp, mij in dezen door den Heer heppener, Predikant aldaar, betoond, het volgende mede te deelen.
Onder deze Vriesche Veenen wordt, even als bij Valte, zeer veel hout, als eiken-, berken-, elzen- en greinen-hout, gevonden; zelfs had men, vóór weinige jaren nog, zulke zware eiken stamboomen gevonden, dat men daarvan op den zaagmolen te Drachten planken had laten zagen. Van eene ontdekte Brug, echter, had niemand, zelfs niet de oudste en aldaar geborene en getogene Inwoners, iets gehoord; alleenlijk had een oud man van 84 jaren aan den Heer heppener verhaald, dat hij eertijds een Veenkamp aan de Uriterper Vaart had afgegraven, waaronder hij en zijne medeärbeiders eene menigte houts vonden, van dikte als gewone kneppels, allen met de bijl bekapt, en op kleine afstanden, die gemakkelijk besprongen konden worden, in bossen bij elkander geschikt, zonder nogtans aldaar een' enkelen boomstam te hebben gevonden: van eene Brug vonden zij niets. ‘Doch het schijnt toch,’ zegt zijn Eerw., ‘dat men zich welligt op die wijze

{==402==} {>>pagina-aanduiding<<}
een' weg door het moeras heeft willen banen. Zouden soortgelijke houtbossen ook aanleiding gegeven hebben tot de gissing van den Heer vegelin, dat daarin de lange Bruggen der Romeinen bestaan hebben?’
Ik moet bekennen, dat mij zulks zeer bedenkelijk voorkwam; maar, na de ontdekking van den zoo straks beschrevenen vierden toegang tot de Hoofdbrug te Valte, alwaar de planken op dezelfde wijze schijnen gelegd te zijn, als de houtbossen bij de Uriterper Vaart, dunkt mij, dat er voldoende redenen zijn, om de gedane vraag toestemmende te beantwoorden.
En hiermede de mij voorgestelde taak afgehandeld hebbende, herhaal ik gaarne, dat ik voor mij de Valter Brug voor eene der lange Bruggen van domitius houde, ten minste tot zoo lange het tegendeel niet bewezen worde; en zoo deze stukjes aanleiding mogten geven, dat mijne stellingen, bij een geleerder onderzoek, bevestigd, of dat een meer waarschijnlijke oorsprong betoogd wierde, in allen gevalle houde ik mijne genomene moeite en gemaakte kosten rijkelijk beloond.

g.w. van der feltz.

Assen, den 30 Mei 1819.





De maatschappij tot redding van drenkelingen te Amsterdam.

Bij het ontluiken van Hollands welvaart, te weeg gebragt door de onvermoeide vlijt en steeds geprezene spaarzaamheid onzer edele voorvaderen, bij het meer en meer toenemen van deszelfs bloei en overvloed, was de hoofdtrek van het Hollandsche karakter weldadigheid; eene deugd, die, wél uitgeoefend, den sterveling aan den Onsterfelijken doet gelijken. Deze Goddelijke, deze nooit volprezene deugd bleef steeds, onder oorlog en rampen zoo wel, als in vrede en voorspoed, voor ons Hollanders het grootste en edelste erfdeel onzer vaderen.

{==403==} {>>pagina-aanduiding<<}

Slaan wij de jaarboeken van 's lands geschiedenissen op, dan vinden wij, tot op den huidigen dag, de schoonste blijken daarvan in vele inrigtingen van weldadigheid, welke in bijna alle steden van ons vaderland plaats vinden. En hoe vele voorbeelden weet niet elk van in het verborgene uitgereikte gaven, die het kenmerk van het echte Hollandsche karakter met zich dragen!
In een land, daar welvaart en overvloed ten troon zitten, bloeijen ook kunsten en wetenschappen, die den mensch veredelen; en aan deze hebben wij voornamelijk te danken de grondlegging van zoo vele Maatschappijen, welke, opgerigt door mannen, die, bij de edelste zucht om nut te stichten, ook de bekwaamheid en de vermogens bezaten, hunne weldoordachte plannen ter verbetering hunner natuurgenooten, ter bestrijding van menig vooroordeel, en ten spoorslag strekkende, om alle voorvaderlijke deugden meer en meer aan te kweeken, met den besten uitslag in werking te brengen, het gezegendste en heilrijkste nut hebben te weeg gebragt. Geene plaats is er in ons vaderland, of wij vinden er deze met de beste gevolgen aangekweekt. Geene stad, intusschen, mijne Lezers, kan op zoo vele bogen als de onze. Geene stad, die zoo menigmaal, als de onze, de kiem van zoodanige Maatschappijen in haar midden zag ontluiken, welke alsdan hare weldadige takken weldra in andere steden van ons vaderland verspreidden, ja soms meerdere rijken en gemeenebesten van Europa beschaduwden. Is dit ooit bewaarheid geworden, dan zagen wij hetzelve ten volle gestaafd, zonder hier van andere Maatschappijen te gewagen, in de stichting van de Maatschappij tot redding van Drenkelingen; eene stichting, wier doel, met engelengrootheid omstraald, de menschheid vereert.
Eer het alom verkwikkende licht dezer Maatschappij door de diepe duisternis van ingewortelde vooroordeelen konde doorbreken, ja eer deze lichtstraal van Gods oneindige liefde het edele driemanschap, de grondleggers dezer Maatschappij, bescheen, hadden eenige geleerden van ons vaderland, (waaronder jan engelman, Geneesheer en Opzigter van het gemeene lands Huis op Zwanenburg bij halfweg Haarlem, uitmuntte) in weldoordachte verhandelingen en dissertatiën, de ingewortelde vooroordeelen omtrent het behandelen van drenkelingen zoeken uit te roeijen; terwijl zij, door hunne

{==404==} {>>pagina-aanduiding<<}
bekwaamheid in genees- en natuurkundige wetenschappen, wenken gaven, waardoor men, met toepassing van de daarbij in het oog te houden regelen ter behandeling, zoodanige drenkelingen, die, slechts schijndood, te voren maar al te dikwijls aan zichzelven werden overgelaten, in het leven zoude kunnen terugbrengen. Door deze onze landgenooten, met nog eenige buitenlandsche geleerden, vermeerderde nu wel onze kennis omtrent dit onderwerp; dan, (hoe veel lofs ook hun voor deze edele pogingen toekomt) wie weet hoe lang het redden van schijndoode drenkelingen zoude zijn achtergebleven, zoo niet ('s mans aandenken blijve steeds in zegening!) de verlichte calkoen, toenmalige Baljuw van Amstelland, naderhand Hoofdofficier dezer stad, zich krachtdadig en stoutmoedig tegen het oude vooroordeel, om drenkelingen ter halver lijf uit het water op te halen en alzoo aan de kanten der grachten of wallen vast te maken, had aangekant door eene openlijke afkondiging, waarin gelast werd, de drenkelingen, bij het uit het water halen, dadelijk in het naastbijgelegene huis te brengen, en aldaar, volgens geneeskundige voorschriften, de vereischte hulpmiddelen toe te dienen.
Dit, en meer andere trapswijze voorbereidingen, hiermede gepaard, trok weldra de aandacht van eenige voorname en verlichte Amsterdammers tot zich. Uit verschillende standen vereenigd, zag door hen de Maatschappij zich geboren. Wie onzer denkt hier niet met echt nationaal gevoel aan - ja, wie onzer zegent niet de nagedachtenis van eenen jakob de clercq, die het denkbeeld tot de stichting dezer Maatschappij opgaf; van gijsbert antwerpen verbrugge van freyhoff, en van cornelis van engelen, die dadelijk met hetzelve geheel instemden (*). Van deze drie edele menschenvrienden waren de twee eerstgenoemden Amsterdamsche kooplieden, de derde een zeer geacht Doopsgezind leeraar, en allen even zeer mannen, die, bij hun

{==405==} {>>pagina-aanduiding<<}
schrander oordeel en helder doorzigt, ook het hart en het vermogen bezaten, om aan het licht tot redding van drenkelingen, hier en daar flaauw ontstoken, meer schitterenden glans te geven. Om hunne stichting uit te breiden en bestendig te doen worden, vereenigde zij zich dadelijk met nog zeven andere, niet minder voortreffelijke, vaderlandsche mannen van den echten stempel (*); en aan hen allen gezamenlijk is deze Maatschappij, welke haren geboortedag van den 6den Augustus 1767 rekent, haar aanwezen verschuldigd.
Dit, boven allen lof verheven, tiental maakte onverwijld, door het doen drukken en verspreiden van eenige duizende bekendmakingen, houdende voorschriften ter redding van drenkelingen, het doel en de werkzaamheden der Maatschappij, welke zij tot heil van het menschdom gesticht hadden, algemeen bekend. Deze bekendmakingen werden, van dat oogenblik af, tot op den huidigen dag, met bewilliging der achtbare Overheid, welke aan de Maatschappij hare dadelijke bescherming verleende, overal aangeplakt, en medegedeeld aan de Godshuizen, aan alle de Heelmeesters, in de koffijhuizen en herbergen, de geringste niet uitgezonderd. Zij bevatten, behalve eene aanwijzing van het doel en de werkzaamheden der Maatschappij, ook eene opgave van de redmiddelen, welke men bij eenen schijndooden drenkeling moet aanwenden, algemeene waarschuwingen om geene verkeerde te bezigen, en van de voorzorgen, welke daarbij dienen in acht genomen te worden. Zij handelen verder van de vergoeding van onkosten aan Genees- en Heelmeesters, en aan de bewoners van die huizen, waarin de drenkelingen zijn opgenomen; en eindelijk van het uitloven van eene gouden medalje, ter waarde van zes dukaten, aan hem, die het levensbeginsel bij eenen schijndooden drenkeling opgewekt, en alzoo eenen natuurgenoot in het leven teruggeroepen heeft (†).

{==406==} {>>pagina-aanduiding<<}

Deze medalje, tot loon en aandenken van ware verdiensten gegeven, verbeeldt aan de eene zijde eenen drenkeling, aan den rand van eene gracht uitgestrekt liggende. De Dood rijst uit het water, en tracht, door het treffen met zijne zeissen, hem den levensdraad af te snijden; maar de Menschlievendheid, ter redding toegeschoten, weêrhoudt met de linkerhand het moorddadig werktuig, terwijl zij met hare regter het hart van den ongelukkigen bedekt, zich gereed makende, om alle middelen in het werk te stellen, om hem het leven weder te geven. Naast haar ziet men de werktuigen, waarvan men zich met de meeste vrucht in deze gevallen bedient, en op den achtergrond een huis, hetwelk openstaat om den drenkeling te ontvangen. Het omschrift, zijnde een Latijnsch vers, dus luidende: Redditur hic, enectus aquis, patriaeque suisque, beteekent: Deze, in het water gesmoord, wordt aan het vaderland en de zijnen wedergegeven. Op de keerzijde ziet men een' krans van eikenloof, zoo als de Romeinen aan elk, die eenen burger voor den staat had behouden, vereerden. Binnen dezen krans wordt de naam van hem gegraveerd, wien de penning is toegewezen, met vermelding van het jaar, waarin hij denzelven verdiend heeft. Rondom dezen krans leest men het volgend randschrift: Ob servatum civem. Ex dono societatis amstelod. ciɔiɔcclxvii. Hetgeen beteekent: Voor het redden van eenen Burger. Ten geschenke van de Maatschappij, te Amsterdam opgerigt in den jare 1767.
Zoo heerlijk baande dit menschlievend tienmanschap eenen door niemand vóór hen betreden weg! - Maar het was hun niet genoeg, enkel voor hunne stadgenooten te zorgen - neen! zij wilden hunne pogingen tot al de inwoners van het vaderland uitstrekken; en deze drijfveer van algemeene menschenliefde vond alom den meesten bijval. De Heer Prins Erfstadhouder willem de V, de Provinciale Besturen in Gelderland, Vriesland, Utrecht en Groningen, ja zeer vele plaatselijke Regeringen, lieten niets onbeproefd, om, vol ijver, krachtdadiglijk in den geest dezer Maatschappij mede te werken, en het nuttig doel harer instelling bij hunne onderhoorigen te vestigen en te bevorderen.
Op deze wijze werd het grootsche plan der Maatschappij voor altoos gegrondvest; men zag het vooroordeel omtrent drenkelingen den bodem ingeslagen, het publiek tot nadenken

{==407==} {>>pagina-aanduiding<<}
gebragt, en overtuigd van de mogelijkheid, dat schijndooden, door gepaste en doelmatige middelen, konden gered worden.
Tot instandhouding der Maatschappij, hoezeer ook het tiental stichters, in de eerste uitgaven voor derzelver bestaan, edelmoediglijk uit eigen vermogen had voorzien, (ofschoon hierin, kort daarna, door de toenmalige Lands- en Stadsregeringen, op eene allezins eervolle wijze ondersteund) werd, daar de uitgaven, in derzelver vergrooten werkkring, van tijd tot tijd vermeerderden, eene Tontine opgerigt, van welke men het genoegen had, al de aandeelen binnen weinige dagen voltallig te zien. Amstels burgerij, echter, liet het hierbij niet berusten; jaarlijksche bijdragen werkten mede tot het voortdurend bestaan dezer Maatschappij. Een aanzienlijk geschenk van den Heer Prins Erfstadhouder willem den V, geschenken van den Markgraaf van Baden, van vele voorname kooplieden, vereerenswaardige Magistraatspersonen en vaderlandsche mannen en vrouwen werden aan haar uitgereikt, en zij dikwerf door erfmakingen bevoordeeld. Deze uwe weldaden, o edele menschenvrienden! zijn, even als de stichting der Maatschappij zelve, der vergetelheid ontrukt; zij staan voor eeuwig met gulden letteren in het boek der Almagt opgeteekend.
Slaan wij nu onze oogen op het nut, door deze Maatschappij te weeg gebragt, dan staan wij van diepe bewondering opgetogen, en zegenen eene instelling, die, in eene reeks van omtrent twee-en-vijftig jaren, bijna tweeduizend medaljes uitdeelde, en dus zoo vele schijndooden bij het leven terugriep. Welk een heil, welk een onberekenbaar heil heeft dit te weeg gebragt! Daardoor toch werden echtgenooten aan echtgenooten, ouders aan kinderen, kinderen aan ouders, en wie weet hoe vele duizende burgers aan het vaderland wedergegeven.
Zeer belangrijk is het voorts op te merken, dat deze Maatschappij niet alleen hier te lande werd opgerigt, en de goedkeuring onzer natie met zich droeg, maar al spoedig zich door geheel Europa verspreidde, en daardoor bewees, dat de geheele beschaafde wereld het in haar schijnend licht erkende en als zoodanig vereerde. Het waren niet slechts bijzondere personen, die hier hunne toestemming gaven - neen! geheele steden en volken.
Dat schitterende Venetië, hetwelk in vroeger dagen gehuwd

{==408==} {>>pagina-aanduiding<<}
was aan de heerschappij der Adriatische zee (*); Milaan, de trots der ijzeren kroon (†); Padua, die oude zetel der geleerdheid (§); het aanzienlijk en volkrijk Napels; het schoone Florence, waar de onsterfelijke kunst van michaël angelo praalt (**); het beroemde Livorno en kooprijke Hamburg - alle gevoelden het gewigt van deze menschlievende instelling.
Dan, ook de waardigheid van het purper werd niet afgeschrikt door de eenvoudige nederigheid dezer Maatschappij. Verlichte hoofden, door luisterrijke diademen versierd, zagen spoedig het belangrijke dezer instelling in. De zeer menschlievende en te regt algemeen aangebedene maria theresia, pronkjuweel der sekse en sieraad des troons, zwaaide met te veel doorzigt den schepter over Oostenrijk, Hongarije, Lombardije en Bohemen, om niet met kracht de verdiensten dezer Maatschappij te doen erkennen.
Had visconti in Italië, en de haan te Weenen, de uitbreiding der Maatschappij bevorderd, hetzelfde deed pia te Parijs; en, terwijl dadelijk het Koninklijk gezag verscheidene bevelen wegens deze zoo gewigtige zaak algemeen maakte, waren de pennen van deze achtbare mannen toegewijd aan de belangen der Maatschappij (††).
Ook koster's kunst werkte mede, om het verheven doel, dat de Maatschappij zich voorstelde, te bereiken; en hieraan hebben wij te danken de Geschiedenis en de Gedenkschriften der Maatschappij, welke dan ook in het vervolg

{==409==} {>>pagina-aanduiding<<}
wederom aanleiding gegeven hebben, dat andere, zeer aanzienlijke steden het voorbeeld der eerstgenoemden met graagte navolgden.
Een van het edele tiental, de beroemde schlosser, maakte dezelve bekend aan de Akademie te Petersburg; en weldra gelastte de verlichte catharina de II, om dezelve in de Russische taal te vertolken, ten einde ook het duistere en koude Noorden door deze heldere en koesterende zon van menschenliefde te verlichten en te verwarmen.
Claude noortwijck, een tweede van het menschlievende tienmanschap, die dadelijk handen aan het werk had gelegd, zonder een oogenblik te aarzelen, waar hij het vooruitzigt had, om op zulk eene buitengemeene wijze en God en menschheid te dienen, deelde dezelve vol vertrouwen mede aan de Koninklijke Maatschappij te Londen; en weldra werd ook dáár de Amsterdamsche Maatschappij de grondslag voor eene dergelijke inrigting.
En hadden nu Venetië, Milaan, Padua, Napels, Florence, Livorno, Hamburg en Londen de eer gehad het menschdom voor te gaan, in navolging onzer menschlievende oprigters, weldra volgden andere, niet minder aanzienlijke steden.
Berlijn, zoo beroemd door hare Hoogeschool, en door den voorrang, welken zij heeft in het rijk der letteren, Dresden, die zetel van smaak, en het door vele treffelijke deugden en hoedanigheden uitmuntende Bern, hielpen niet minder dit klein beginsel vergrooten; en het werd derhalve, wat den snellen aangroei en het ontzagwekkende aanging, het beeld, en wat betreft het behoudende, het tegenbeeld dier vreesselijke en verwoestende Lawinen, waarmede de eeuwigdurende sneeuw der naburige Alpen de rustige bewoners van derzelver schoone valleijen maar al te vaak bedreigt.
Die Nederlanden, die weleer, in den bloedigen strijd voor het goede en schoone, aan den ijzeren schepter van het Obscurantisme onderworpen bleven, ook deze gaven gehoor aan de inspraken van het rijk des lichts, en huldigden de Maatschappij, die, zonder onderscheid van in schijn godsdienstige, maar werkelijk staatkundige partijschappen, menschen aan menschen verbindt, of ten minste tot de eerste natuurpligten terugroept.
Denemarken, hetwelk in de vroegere wereldgeschiedenis

{==410==} {>>pagina-aanduiding<<}
zulk eene schitterende rol speelde, en zelfs het trotsche Albion dwong te bukken, bukte hier zelve nederig voor het voorbeeld onzer eenvoudige Nederlanders; en de tranen van bewondering en goedkeuring, welke wij ook hier storten, worden zoo vele verfrisschende dauwdruppelen op deszelfs verflenste laurieren.
Het is dan ook niet zonder reden, dat, op vele plaatsen, de edelste menschenvrienden zich hebben verbonden, om haar in hare menschlievende bedoelingen behulpzaam en bevorderlijk te zijn. Geleerden in alle takken, mannen van aanzien in allerlei administratiën, doen zich voor, als deelgenooten van hare correspondentie (*). De bestuurders van dezelve waren steeds uit de aanzienlijkste klassen, door geboorte en opvoeding tot de hoogste beschaving van verstand en hart geadeld; en geen wonder! want niet vruchteloos werkte deze Maatschappij. De voorbeelden van reddingen zijn soms ongeloofelijk; en, terwijl wij het beleid van Directeuren ook in dezen bewonderen, danken wij eene weldoende Voorzienigheid, welke het ons, langs den weg van koster's kunst, mogelijk maakte, voor ware voorbeelden van deugd en algemeene menschenliefde, eerzuilen op te rigten in het menschelijk geheugen, meer dan metaal bestand tegen de verwoesting der eeuwen (†)
Op deze wijze werd dan ook hare voortduring bevestigd; eene voortduring, waarover de geheele menschheid moet juichen. De Maatschappij, met nederige zelfvoldoening terugziende op al het goede, hetwelk haar, onder den Goddelijken zegen, vergund was uit te werken, besloot, eenen dag plegtig toe te wijden aan de herdenking van dat heil, en wel dien van het vijftigjarig bestaan dezer edele Maatschappij door eene vriendschappelijke en leerrijke bijeenkomst te vieren. Dezelve had plaats in het gebouw der Waalsche gemeente, en werd, door de tegenwoordigheid van een zeer aanzienlijk gezelschap, gevierd met al dien luister, aan welken de Maatschappij schijnt vermaagschapt.
Bij deze gelegenheid werd aan de vergadering, door den Ridder en Advocaat Mr. p.a. brugmans, voorgelezen een uitmuntend verslag, hetwelk, de voornaamste geschiedkundige

{==411==} {>>pagina-aanduiding<<}
daadzaken der Maatschappij zeer pragmatisch en met de grootste beknoptheid daarstellende, door welsprekendheid de harten der hoorders zekerlijk moest innemen en roeren. De aanteekeningen, bij dit verslag gevoegd, geven aan elkeen', op eene even beknopte wijze, een juist denkbeeld van de inrigting en werkzaamheden der Maatschappij.
Had dezelve, kort na de stormende dagen der heugelijke omwenteling, de eer mogen hebben, om zijne Majesteit het gouden eermetaal aan te bieden, zoo was deze eer voor dezelve nog treffender, door de bijzondere goedkeuring en bescherming, welke Hoogstdezelve haar bij die gelegenheid, en daardoor tevens op nieuw de blijken der bijzondere liefde voor het algemeene welzijn, gaf.
Dan, niet alleen de tegenwoordigheid des Konings versierde dit luisterrijke feest; ook provinciale en stedelijke Authoriteiten vereerden hetzelve met haar bijzijn, en die achtbare Vaderen des volks, welke aan deze Maatschappij gedurige bescherming hebben verleend. Ook waren tegenwoordig Correspondenten uit de verschillende plaatsen, benevens Donateurs en Donatrices (*); die edele menschenvrienden, welke, door hunne deugden en bekwaamheden, het sieraad der groote Maatschappij uitmaken, en deze Maatschappij, als een jeugdig telgje, met zorgvuldigheid hebben opgekweekt tot een' vastgewortelden boom, in staat om alle stormen te tarten.
Ziet daar u, mijne Lezers! de boven allen lof verhevene verdiensten van deze zoo belangrijke Maatschappij medegedeeld. Haar te kennen, is haar vereeren. Zoo was het met haar van het eerste oogenblik harer wording, en zoo zal het zijn tot in de latere toekomst. Want, gelijk venus amphitrite, toen zij hare schoone leden aan de baren ontworstelde, en derzelver blankheid zoo zeer wedijverde met het schuim der golven, dat het bijgeloof haar uit dezelve deed geboren worden, allen zoo zeer bekoorde, en niemand haar hare heilige regten op de alleenheersching in het rijk der schoonheid durfde betwisten, zoo ook was het eerste denkbeeld dezer Maatschappij eene wonderlijke geboorte uit de groote zee der Idealen, waarvan het schoone ieders hart innam. En, gelijk de jeugdige pallas, toen zij uit het hoofd

{==412==} {>>pagina-aanduiding<<}
van den wolkendrijvenden zeus te voorschijn sprong als eene dochter, waardig aan dien vader, op wiens bevelen het bliksemvuur langs de velden heenstroomt, terwijl de grondvesten der aarde dreunen, gewapend was met de verschrikkelijke AEgide, zoo ook had het eerste denkbeeld dezer Maatschappij de kracht om te treffen; en dit was dan ook de reden, dat dadelijk de majesteit van het schoone en goede als 't ware een' straalkrans wierp om hare leden, en zij nu, even koen in hare ontwerpen, als van haren Godengang zeker, in nieuwere tijden een' aanvang maakte met datgene, waarmede voorheen andere eindigden, en wat de verlichte oudheid als het hoogste bewonderde, namelijk menschen in het leven terug te roepen en aan het schimmenrijk als 't ware te ontwringen. Zij deed door eigen inzigt en natuurlijke krachten zelve, wat ten behoeve van andere door hoogere magten gedaan werd.
En wat is er nu in de toekomst niet te verwachten van zulk een begin? Schemert voor ons gezigt flaauwelijk eene hoogere orde der dingen; is het morgenrood van eene betere toekomst niet aan alle oogen even onzigtbaar; beschildert onze phantasie derzelver ledige bladen met allerlei liefelijke beelden, - op dan gij, edelen van alle klassen en standen! Schaart u om dezen luisterrijken standaard in het rijk des lichts! Klemt u met veerkracht vast aan de Idealen, welke toegenegenheid, onbaatzuchtige vlijt, menschlievendheid, medelijden, nationale deugd en christelijke liefde ontwierpen, en van ijver tot welke de geest der edele stichters dezer Maatschappij was ontvonkt! Volgt meer en meer het voetspoor dier uitmuntende menschen in ons vaderland, die niet geaarzeld hebben het nuttig en weldadig doel dezer Maatschappij te erkennen, en ook alles in het werk stelden, om haar te bevorderen en te ondersteunen! - Kon deze Maatschappij de aandacht opwekken van steden en volken en van de allerverlichtste Souvereinen, waarom zoude zij de uwe niet boeijen? Hielden deze zich onledig met middelen om hare bedoelingen te bereiken en voort te planten, waarom zoudt gij daartoe dezelfde aandrift niet bezitten? Laat geen vooroordeel of laffe menschenvrees, die alle spierkracht verlamt, u afschrikken, om het heilig Ideaal van menschenliefde, hetwelk haar als een geleidende Genius voorzweeft, te volgen! Gaat anderen daarin voor! Laat geen naijver daaromtrent

{==413==} {>>pagina-aanduiding<<}
plaats vinden, dat men u tot navolging oproept, terwijl anderen u het voorbeeld gaven! Want wat wonder, dat de bergen reeds in zonneglans daarstaan, terwijl in het dal nog nevelen hangen? Die zelfde stralen toch, die hunne toppen verlichten, zullen ook eenmaal in de vlakte doordringen. - Gij dan, die uwe bestemming erkent, treedt met ons voort op derzelver verhevene baan. Treedt met ons dat oorspronkelijke licht nader, waarvan wij kinderen zijn! Treedt met ons, in deszelfs alvermogende kracht, op slangen en schorpioenen, en geen geweld des vijands zal u beschadigen: want ‘met het Genie heeft zich de Natuur voor eeuwig verbonden; en wat ons het eerste belooft, schenkt ons de laatste gewis.’


Een nieuwe vuurspuwende berg.

Brieven uit Batavia van den 5den November 1818 melden, dat uit een' der bergen, genaamd Gonong Gontor, in het distrikt Trogong der Regentschap Badong, een nieuwe volkaan ontstaan is. Op den 21sten October, des avonds 11 ure, bemerkte men voor het eerst eene schudding in het binnenste des bergs, en kort daarna begon dezelve gloeijende steenen uit te werpen, welke van het gebergte nederrolden. Met meerdere en mindere levendigheid ging de uitbarsting twee dagen achtereen voort; maar op den derden dag werd deze ongemeen hevig, en, bij sterke uitwerping van gloeijendroode steenen, wrong zich tevens een magtige lavastroom uit den krater. Gelukkig woei de wind zeer sterk uit het zuidwesten, waardoor de in de lucht geslingerde massa gloeistoffen naar de weinig bebouwde bergzijde gedreven werd, en dit even onverwacht als geducht verschijnsel geen belangrijk nadeel veroorzaakte. De bewoners dier bergzijde, die weinig geleden hebben, vlugtten echter uit hunne woningen, en de paarden bleven gedurende drie dagen gezadeld, om, in geval van nood, het oord met spoed te kunnen verlaten; maar op den 25sten hield de volkaan op te spuwen, en op den 26sten was zelfs geen rook meer zigtbaar.
De Heer reinwardt, de Nederlandsche bestuurder der zaken, tot den landbouw, de kunsten en wetenschappen betrekkelijk, begaf zich op den 28sten October naar Trogong,

{==414==} {>>pagina-aanduiding<<}
en beklom des anderen daags den Gonong Gontor tot nabij den top. Deze onderneming ging van groote bezwaren, ja zelfs van werkelijk gevaar vergezeld. Groote hoopen van puntige steenen bedekten de zijden, en vele rolden nederwaarts; de grond was op verscheidene plaatsen nog heet, en de togt werd, hoe hooger men kwam, des te gevaarlijker, wijl de top des bergs zeer hellend is, en hierdoor het afrollen van steenmassa's dáár het sterkst was. Van het groot aantal lieden, die den Heer reinwardt begeleidden, bleef in 't einde nog slechts één enkele hem bij; de overigen walen, óf door de afvallende steenen gekwetst, óf moede, óf afgeschrikt, achtergebleven. De Heer reinwardt had Trogong, aan den voet des bergs gelegen, met het krieken van den dageraad verlaten, en ten 2 ure des namiddags reeds de spits des bergs (thans met verkalkte steenhoopen bedekt) bereikt. De kwik in den barometer rees aldaar tot 25, 35′ duim Eng., de thermometer, in den zonneschijn, op 76 graden Fahrenheit. De Heer reinwardt meende nu nog eene laatste poging te beproeven, om den muil des volkaans geheel te naderen; dan, een nieuwe en ongelijk heftiger steenregen, dan tot nog toe had plaats gegrepen, maakte aan zijne verdere nasporingen een einde, en noodzaakte hem, in aller ijl eene zoo gevaarlijke plek te verlaten. Op den terugtogt nam hij waar, dat de gloed in het binnenste des bergs nog voortduurde, en dat uit eene opening aan deszelfs zijde vlammen en dikke rookwolken opstegen.
De Gonong Gontor behoort tot eene bergketen, die van het noordwesten naar het zuidwesten loopt; de noordoostwaarts gelegene berg Agon is bijkans van gelijke hoogte als de nieuwe volkaan, die zich ongeveer 3100 Eng. voeten boven Trogong en 5200 voeten boven de oppervlakte der zee verheft. Het is niet onwaarschijnlijk, dat de aardbeving, welke op den 2den October 1818 in het noordelijk deel van Java en zelfs te Batavia werd gevoeld, een voorbode van de uitbarsting des volkaans van Gonong Gontor was, en dat beide deze natuurkundige verschijnsels met elkander in verband stonden.







{==415==} {>>pagina-aanduiding<<}

Vervolg der schets van Londen (*).

Londen, den 19 October 1815.
Heden heb ik voor, om u, naar mijn beste vermogen, eene beschrijving van de Kathedrale Kerk van St. Paul hier ter stede mede te deelen.
Op de plaats, waar dezelve gebouwd is, beweert men algemeen, dat in oude tijden een Tempel ter eere van diana stond. In het jaar 610 werd hier het eerst eene Christenkerk gesticht, aan st. paul toegewijd en ook aldus genaamd; doch dezelve werd, met het grootste gedeelte der stad, door eenen hevigen brand verwoest, in den jare 1087.
In 1222 begon men op dezelfde plaats eene nieuwe kerk, insgelijks aan st. paul toegewijd, op te rigten. Dit gebouw overtrof niet alleen de vorige kerk in fraaiheid en uitgebreidheid, maar besloeg zelfs meer gronds, en verhief zijn' toren hooger in de lucht, dan de tegenwoordige. De toren van deze kerk, 520 voeten hoog, in het jaar 1444 door den bliksem getroffen zijnde, werd in 1462 weder herbouwd; en vulde men, bij gebrek aan afleiders, het kruis, op den top van dezen toren opgerigt, met de overblijfselen van sommige Heiligen, om, als 't ware, daardoor den Hemel te bewegen, geen bliksem op zoo gewijd eene plaats neder te laten. Doch, 't zij dat die overblijfselen niet zoo heilig waren als men geloofde, of dat het onweder, even gelijk sommige driften, te onstuimig en te snel werkt, om naar rede te luisteren, in het jaar 1561 sloeg weder de bliksem in den toren, en de vlam daaruit, met zoo hevig eene woede, dat, binnen den tijd van vier uren, dezelve toren, met het geheele dak der kerk, door den brand verwoest werd.
De bedrukte en verslagene burgerij, zoo deerlijk een schouwspel gezien hebbende, was naderhand noode te bewegen tot het herstel van eene kerk, die door hemel en aarde ten vure gedoemd scheen. Men begon echter, in het jaar 1632, met eene aanzienlijke somme gelds, tot dat einde bijeengebragt, weder het puin uit den weg te ruimen, stellaadjen tegen de muren op te rigten, en de kerk te herstellen; dan, in

{==416==} {>>pagina-aanduiding<<}
1666, werd het nog niet voltooide gebouw, met al wat daar aan, in en om was, benevens een groot gedeelte van de stad, andermaal in puin en assche verkeerd door eenen hevigen en bijna voorbeeldeloozen brand, dien men, bij uitzondering, den grooten brand van Londen noemt.
Zoo menige noodlottigheden konden echter de Londenaars niet wederhonden, om, in spijt van vooroordeel en bijgeloof, op dezelfde plaats eene nieuwe kerk te stichten en aan denzelfden Heilig toe te wijden, waarvan in 1675 de eerste en in 1710 de laatste steen gelegd werd. Deze kerk, die het onderwerp uitmaakt van onze tegenwoordige beschouwing, is vervaardigd door den grooten Bouwmeester christopher wren, een Engelschman, die, schoon het werk 35 jaren aanhield, lang genoeg leefde, om dit wonderschoone gebouw, waarvan hij eerst met gedachten in zijne verbeelding, daarna met de pen op het papier, en vervolgens van hout in 't klein een plan vervaardigd had, ook in zijn geheel van steen opgerigt en voltooid te zien. En bestreed men de uitgave van zoo kostbaar een stuk werks, 't welk over de 1½ millioen ponden sterlings beliep, met eene belasting op de steenkolen; alsof men de schade, door brand te weeg gebragt, aan het vuur zelve wreken wilde, of om daardoor de ingezetenen, met klem, krachtiger dan welsprekendheid, het onheil, door brand veroorzaakt, als 't ware bij iedere mate steenkolen, voor te houden en in 't geheugen te prenten. De nieuwe kerk dan alzoo, gelijk een Feniks, uit hare assche verrezen zijnde, vertoont nog in eene frontespice boven de zuider portico het afbeeldsel van eenen dusdanigen vogel, zich met uitgespreide vleugels aan de vlammen ontworstelende, en daaronder het woord ‘Resurgam.’
Na deze korte geschiedkundige aanmerkingen, wil ik thans trachten eene beschrijving van dit gebouw te geven.
De St. Pauls, staande in dat gedeelte van de stad, waar de grond het hoogst is, is gebouwd in de gedaante van een lang kruis, met uitzondering van eene verbreeding aan de westzijde en eene ronding aan den oostkant. Op de plaats, waar de lijnen van het kruis elkander raken, verheft zich een groote, fraaije en eerbiedwekkende Dom. Ter hoogte van 20 voeten boven het dak der kerk is eene rondgaande rij van 32 kolommen, onderschragende met hare kapiteelen eene ruime galerij, versierd met eene balustrade, waarboven zich

{==417==} {>>pagina-aanduiding<<}
eene rij van pilasters vertoont. Vervolgens begint de ronding van den Dom, op wiens tinne eene tweede galerij of balkon is, en in het midden daarvan rijst de lantaarn, versierd met Korinthische kolommen. Op den top van deze lantaarn is een bal geplaatst, en op den bal een kruis, beide verguld. Dit gedeelte van de St. Pauls is veel grooter, dan men, hetzelve van den grond beschouwende, zoude vermoeden. De bal levert ruimte op voor 12 personen om er in te zitten, zijnde zes voet in diameter. Het gewigt van den bal is 5,600, en van het kruis 3,360 ponden.
De muren der kerk zijn van fraaijen Portland-steen, met rustic-werk, (dat is, zoo ik meen, met versierselen in zerk uitgehouwen of gebikt) en omgeven van twee rijen gekoppelde pilasters, waarvan de onderste versierd is met kapiteelen van de Korinthische, en de bovenste van de Romeinsche of zamengestelde orde; hetwelk, gevoegd bij de pilaren aan de portico's, de vensters, bogen en nissen, (vele waarvan nog weder met kleinere kolommen versierd zijn) het gebouw aan alle kanten eene zeer fraaije en kostbare vertooning geeft; welk alles een nog rijker voorkomen heeft door eene groote verscheidenheid van kunstig uitgehouwene festoenen, palmtakken, Cherubims enz.
De kerk heeft drie ingangen. De portico aan de noordzijde gaat op met 12 trappen van zwart marmer, halvemaanswijze gelegd, onder een' halven Dom, ondersteund door zes zware kolommen, vier voet in diameter, met gekorvene schachten en Korinthische kapiteelen. De zuider portico is genoegzaam gelijk aan de noorder; maar dezelve gaat op met 25 trappen, de grond daar zoo veel lager zijnde. Boven ieder van deze portico's ziet men de afbeeldingen van vijf Apostelen. De wester portico, die den grooten ingang uitmaakt, is bij uitnemendheid fraai en inderdaad grootsch. Op eene verhevene basis rusten twaalf zware Korinthische kolommen, die eene tweede verdieping onderschragen, vanwaar zich acht ligtere Romeinsche kolommen verheffen, op welker kapiteelen eene groote en prachtige frontespice rust, waarin de bekeering van paulus in basrelief kunstig is uitgehouwen; al hetwelk bekroond wordt door drie staande beelden, ieder 11 voet groot, waarvan het middelste paulus voorstelt, met petrus aan zijne regter- en jacobus aan zijne linkerhand. De pilaren, overeenstemmende in bouworde met de pilasters,

{==418==} {>>pagina-aanduiding<<}
die de kerk omringen, ondersteunen en versieren tevens, en toonen zich tot meerder voordeel, aangezien dezelve eenige voeten vooruitkomen, waarachter de deuren, glazen en nissen der kerk zich schijnen te verschuilen, hetwelk de kolommen een luchtig en hoogst bevallig aanzien geeft. Men nadert dezen ingang langs 25 trappen van zwart marmer, die zich in breedte langs de geheele portico 100 voeten uitstrekken. Aan wederzijden verheffen zich twee luchtige torens, die de vleugels uitmaken, en in wier voorgevel, ter hoogte van de frontespice, de vier Evangelisten zittende zijn afgebeeld. 't Is aan alles duidelijk te zien, dat de Bouwmeester wren, die zoo wel goede smaak als kunst te baat had, alle zijne krachten heeft in 't werk gesteld, om dezen ingang te versieren. En inderdaad, daar is eene deftigheid van aanzien en fierheid van bouwkunst, vergezeld van eene gemakkelijke verdeeling en hoogstbevallige evenredigheid, in dit gedeelte van de St. Pauls, 't welk zich beter gevoelen dan beschrijven laat; en wanneer men hier bijvoegt den grooten Dom, dan levert de kerk hier een geheel op, zoo sierlijk en grootsch, dat er niets te wenschen overblijft.
Rondom het gebouw is, op eenen kleinen afstand, een massief en fraai ijzeren hek of balustrade, 't welk alleen over de 11,000 ponden sterlings gekost heeft. Voor de wester portico is Koningin anna op een pedestal afgebeeld in wit marmer, met nog vier andere vrouwelijke beelden rondom het pedestal, Britannia, Frankrijk, Ierland en Amerika voorstellende, welke landen geheel of gedeeltelijk aan hare wetten onderworpen waren. Doch deze groep is in zoo deerniswaardig een staat, daar alle de beelden hunne neuzen en sommigen ook handen en voeten verloren hebben, dat men, dunkt mij, dezelve wegnemen, of anders beter onderhouden moest.
Men heeft beweerd, dat de westzijde van de St. Pauls te veel van een paleis, te weinig van eene kerk heeft. Men heeft voorts gezegd, dat de wester portico eene nog grootscher vertooning zoude hebben, indien de frontespice door slechts ééne rij van zoo veel grooter en zwaarder kolommen ondersteund werd; maar dat wren genoodzaakt was, om van twee rijen pilaren en pilasters gebruik te maken, omdat Portland geene brokken steen groot genoeg oplevert, om er zulke zware kolommen van zaam te stellen. Men heeft, ein-
{==419==} {>>pagina-aanduiding<<}
delijk, opgemerkt, dat de Dom te spits toeloopt, en daardoor te veel van een' toren heeft. Het kan zijn; ik laat ieder zijn gevoelen, en den meer ervarenen hunne grootere kunde: ik voor mij kan echter met geen van deze gevoelens overeenstemmen. Zoo ik eene aanmerking maken moest, dan zoude het wezen op de twee torens aan de westzijde, die mij minder bevallen, 't zij dan dat dezelve te veel van Dommen, te weinig van torens hebben, 't zij dat ze te veel versierd zijn, 't zij dat het aan mijn' smaak mangelt. Voorts moet ik hier nog twee in het oog vallende opmerkingen bijvoegen. Vooreerst, dat de kerk zoo zeer door de huizen is ingesloten, dat daardoor het grootste gedeelte van de fraaije en trotsche vertooning verloren gaat. (De prenten, van deze kerk voorhanden, zijn willekeurig op zekeren afstand genemen en vervaardigd, en geene van deze vertooningen van de St. Pauls is in waarheid aanwezig.) Ten andere, dat de St. Pauls door den smook der steenkolen op de meeste plaatsen zoo zwart geworden is, dat daardoor een ander gedeelte der schoonheid, dit gebouw oorspronkelijk eigen, verloren is geraakt. 't Is alsof zich de steenkolen weder wilden wreken van de belasting, haar opgelegd, om er de St. Pauls van te bouwen! Inzonderheid is deze miskleuring te bejammeren aan de wester portico, waar het effect van 't
vooruitkomen der pilaren voor een groot gedeelte te loor gegaan is. Op sommige plaatsen is de St. Pauls wit, op andere graauw, op de meeste geheel zwart, 't welk door den wind veroorzaakt is, of, gelijk anderen meenen, door den zonneschijn. De arme Koningin anna is ook danig door den rook bewalmd, en heeft hare oorspronkelijke schoone witte kleur geheel verloren.
Evenwel, noch de smook, noch de nabijheid der huizen kan den Bouwmeester te laste gelegd worden; en, eigenlijk gesproken, blijft de schoonheid des gebouws daarom dezelfde. En staat het vast, dat, schoon de St. Pieterskerk te Rome de St. Pauls te Londen, beide in fraaiheid en uitgebreidheid, overtreffe, de laatstgenoemde echter, met deze enkele uitzondering, algemeen voor de fraaiste kerk van gansch Europa gehouden wordt, onder de Protestantsche kerken buiten twijfel nergens hare wedergade heeft, en voorzeker een' naam verdient onder de edelste gebouwen, die ooit of ergens ter wereld door menschenhanden hunnen Schepper ter eere zijn opgerigt geworden.

{==420==} {>>pagina-aanduiding<<}

Eene beschouwing van de binnenzijde der St. Pauls zal het onderwerp van mijnen volgenden uitmaken.






Brief van Herm. Bosscha aan mr. W.J. Krof, strekkende ter regtvaardiging van Roelof Meerendonk, te Zierikzee (*).

Aan den Wel Edelen Heere Mr. w.j. krof.

Mijn Heer!

Met genoegen zag ik uit den brief, dien ik onlangs de eer had van UEd. te ontvangen, dat gij u de zaak hadt aangetrokken van eenen man, die, zoo als mij nu uit de medegedeelde stukken en bewijzen genoegzaam gebleken is, te onregt verdacht is gehouden en beschuldigd van, in Wintermaand des jaars 1813, te Zierikzee, de zaak van onze toenmalige overheerschers meer, dan het herstel zijns vaderlands, behartigd, en pogingen gedaan te hebben, om de langgewenschte omwenteling, die toen reeds voor de deur stond, tegen te houden: en daar ik in mijne Geschiedenis dier Omwenteling, schoon onschuldig, en zonder den verongelijkten persoon te kennen, voedsel aan dat vermoeden en aan die beschuldiging heb gegeven, ben ik thans ten volle bereid, om zulks, op de bestmogelijke wijze, te verbeteren, en daardoor 's mans goeden naam, zoo veel mij dunkt met de

{==421==} {>>pagina-aanduiding<<}
geschiedkundige waarheid bestaanbaar te zijn, te helpen herstellen.
Afgaande op berigten, welker geloofwaardigheid ik geene reden had om te verdenken, schreef ik in het tweede deel mijner Geschiedenis, bladz. 64, dat de bevelhebbende Generaal eenen ingezeten van Zierikzee, meerendonk genaamd, naar Bergen-op-Zoom had gezonden, om versterking van krijgsvolk te ontbieden. Thans hieromtrent nadere en voldoende opheldering ontvangen hebbende, vinde ik mij verpligt te erkennen, dat dat gedeelte mijns verhaals onvolledig en onnaauwkeurig is; daar het mij nu blijkt, dat gedachte meerendonk, niet als ambteloos burger, en als zich daartoe vrijwillig aangeboden hebbende, die reis naar Bergen-op-Zoom heeft gedaan, maar als ambtenaar in dienst van het toenmalige Fransche bestuur, en staande, als Lieutenant du port en syndic der Marine, onder de bevelen van den Kommissaris der Marine le grand, door wien hij gelast was eenen brief aan den Bevelhebber van Bergen-op-Zoom over te brengen. Met welke gezindheid hij dien last volbragt heeft, behoort niet tot het onderzoek van den Geschiedschrijver; schoon ik voor mij zelven geene redenen heb, om, 't gene hij tot zijne verdediging daaromtrent verklaart, in twijfel te trekken. Genoeg, (en dit is geschiedkundig zeker) dat hij, in zijne betrekking, heeft moeten gehoorzamen aan den last, hem door den Kommissaris der Marine opgedragen; en de geschiedkundige waarheid zou dus vorderen, dat mijn bovengemeld verhaal op deze of soortgelijke wijze veranderd en aangevuld wierd: dat roelof meerendonk, als Lieutenant du port en syndic der Marine, door den Kommissaris der Marine, onder wiens bevelen hij stond, met eenen brief van den Generaal du cos, het bevel
voerende te Zierikzee, aan den bevelhebbenden Generaal te Bergen-op-Zoom is afgezonden geworden, ten einde om versterking voor de bezetting van Zierikzee te verzoeken. Dan, dat, verhaal, zoo onvolledig als het in zijnen oorsprong was, is nu eenmaal in druk uitgegaan; en, schoon de uitgevers mijner Geschiedenis geenszins over een slecht vertier te klagen hebben, komt het mij echter niet waarschijnlijk voor, dat er vooreerst nog een tweede druk van opgelegd zal worden. Ondertusschen zonde het mij leed doen, dat de goede naam van den Heer meerendonk hierdoor, hoe zeer dan ook buiten mij-
{==422==} {>>pagina-aanduiding<<}
ne schuld, openlijk met eene vlek bleef ten toon gesteld; en nog zoo veel te meer, omdat, zoo als ik nu vernomen heb, wel niet mijn verhaal, maar de bovengemelde beschuldiging, die door mijn verhaal kan schijnen bevestigd te worden, dien man, echtgenoot, en vader van acht kinderen, bijna geheel van zijne kostwinning beroofd, en buiten staat gesteld heeft, om van zijne erkende bekwaamheden, ten nutte van het algemeen, gebruik te maken. Na hierover ernstig te hebben nagedacht, is mij geen beter middel voorgekomen, dan dat ik UEd. de vrijheid late, zoo als ik thans doe, om van dit mijn antwoord op uwen brief zoodanig gebruik te maken, als gij ter bereiking van het oogmerk meest geschikt zult oordeelen; al ware het ook, door denzelven openlijk in druk uit te geven: ten einde dus een openbaar bewijs gegeven worde, dat ik, uit overtuiging van in dezen kwalijk onderrigt te zijn, geene zwarigheid make, om datgene, 't welk ik daardoor te zijnen opzigte kwalijk geboekt heb, te hernemen, en 's mans eer, voor zoo verre die hierdoor geacht kan worden gekrenkt te zijn, te herstellen.
Bijaldien dit voorgeslagen middel u onverhoopt niet mogt behagen, en u zelven een ander mogt zijn in den zin gekomen, zal ik hetzelve gaarne vernemen, en u mijne nadere gedachten hierover mededeelen.
Ontvang de verzekering van mijne achting. Vaar wel!

Amsterdam,
den 14 December 1818.
herm. bosscha.


De doode hand. Door Ernst van Houwald.


Eene treffende Geschiedenis.

De verjaardag van den veldslag bij G. was aangebroken, en werd, in het stadje van dien naam, door al de inwoners plegtig gevierd. De kerk was, bij de namiddag-godsdienstoefening, zeer vol; velen waren van elders zamengevloeid, om den Diaconus thomas reinhagen te hooren prediken, daar hij, wijd en zijd, bekend stond als een voortreffelijk

{==423==} {>>pagina-aanduiding<<}
kanselredenaar. Ook ditmaal werden de harten van alle toehoorders ingenomen door zijne gevoelvolle redenen. Hij verhief de ziel, over het treurige slagveld, den berg des geloofs op, en toonde haar den toenmaals nog donkeren, maar thans door het licht des vredes bestraalden weg der Voorzienigheid aan. Niet met weemoedigheid, neen, met verhevene vreugde vierde hij het aandenken aan de gesneuvelden; en het gelukte hem, allen troost te geven, die met bange treurigheid over het verlies hunner geliefden het bedehuis waren ingetreden. Alleen, toen hij, ten slotte, over die verscheidenen zijnen zegen uitsprak, en zijne oogen op de zwarte plaat gevestigd waren, op welke, in groote vergulde letteren, ook de naam zijns zoons onder de gevallenen te lezen stond, toen schokte, als door eene elektrieke vonk, de straal van weemoed uit zijne volle borst door aller hart, en een onwillekeurige zucht verhief zich door de kerk, terwijl hij-zelf bevend den kansel verliet.
‘Laat ons eene wijl in de vrije lucht gaan,’ zeide reinhagen tot zijne dochter, toen zij uit de kerk teruggekomen waren, en hij zich verkleed had: ‘wij hebben thans nog eene heilige stede te bezoeken!’ Ada volgde den vader; zij gingen naar het slagveld, en stegen eenen heuvel op, vanwaar zij het geheel konden overzien.
‘Aan gene einde van het bosch alzoo?’ vroeg de oude.
‘Ja, daar is hij gevallen!’ zeide ada. ‘In digt kreupelhout verheft zich daar de groote grafheuvel, waar, onder zoo vele dapperen, ook onze jozef rust.’
Om den heuvel, waarop zij stonden, golfde thans het rijpe graan, in de groene vlakten zag men de kudden weiden, en langs de vele wegen in het dal allerlei menschen wemelen, die mede ter bedevaart gingen. Doch reinhagen stond onbewegelijk, en blikte zwijgend naar de begraafplaats, terwijl hem groote tranen langs de bleeke wangen biggelden.
Een wagen hield stil onder aan den heuvel, en twee vreemden stegen denzelven op. De Predikant en zijne dochter bemerkten hen niet; terwijl ada teeder en bezorgd hare armen om den vader sloeg, die een' kus op haar voorhoofd drukte. De oudste der vreemden trad toe, en reikte reinhagen de hand, zeggende: ‘Ik ben ook vader! Hebt gij mede daar een' zoon verloren?’

{==424==} {>>pagina-aanduiding<<}

‘Ja!’ antwoordde deze, wees naar de plek, en wendde zich af, om zijne tranen te verbergen.
‘Arme vader!’ sprak de vreemdeling. ‘Waart gij heden niet in de kerk? Heeft die voortreffelijke leerrede u geen' rijken troost verschaft?’
‘Ik heb troost gevonden!’ hernam reinhagen, en zag hen vriendelijk aan. Nu herkende de vreemde den Predikant, die van den kansel tot hem gesproken had, breidde zijne armen uit, en drukte hem aan de borst.
De beide ouden verdiepten zich spoedig in een ernstig gesprek; terwijl de jonge man, een schoon, rank jongeling, zich door ada vertellen liet, wat haar van den veldslag bekend was. Vriendelijk glimlachte hij nu en dan bij hare bezielde tafereelen, en zeide eindelijk: ‘Hoe schoon is het verhaal in uwen mond, als gij de legers tegen elkander laat aanrukken! Maar het was ook een groote, heilige dag, en ik ben er trotsch op, onder die vrijwilligers mede gevochten te hebben, welke gij den naam geeft van moedige verdedigers des vaderlands.’
Het bleek vervolgens, dat de jonge man ada's broeder gekend had, en dat zij vrienden waren geweest. Zij vernam van hem, dat ook hij daar aan het eind des wouds, waar het gevecht het hardnekkigst was, aan de zijde van haren broeder gestreden, en eene zware wond aan den arm bekomen had.
De zon was het ondergaan nabij; de vreemde nam afscheid; hij vatte de hand des Predikants, en zeide: ‘Mij is de dag van heden, door de kennismaking met u, zeer dierbaar geworden; vergun mij derhalve eene deelnemende vraag: hoe komt het, dat een man van die begaafdheden op deze geringe standplaats is?’
‘Ik bekleed dezelve eerst sedert twee jaren,’ antwoordde reinhagen bescheiden; ‘maar ik moet gelooven, dat ik mij hier op mijne plaats bevinde; anders zou mij wel een ander lot te beurt gevallen zijn.’
‘Waart gij dan eens gelukkiger, en is deze standplaats niet uwe vrije verkiezing?’
‘Ja, ik was eens gelukkiger dan nu!’ antwoordde de Predikant diep bewogen: ‘thans staat mij geene keus meer vrij. - Hebt gij nimmer,’ vroeg hij na eenige tusschenpoozing, ‘van den Leeraar van Immenhayn gehoord, die, als kain, zijnen broeder zou hebben verslagen?’

{==425==} {>>pagina-aanduiding<<}

‘Hoe!’ riep de vreemdeling verbaasd, ‘gij zijt de ongelukkige thomas reinhagen?’
‘Ja,’ hernam de Predikant, ‘ik ben het!’
De vreemde scheen getroffen, zweeg eenige oogenblikken, en zeide vervolgens: ‘Vaarwel! Gij zijt zeker onschuldig. Ik hoop, wij zullen elkander eens blijmoediger wederzien.’ Nu ging hij met den jongeling den heuvel af, en de wagen rolde henen, uit welken laatstgemelde nog verscheidene keeren groette.
Thomas reinhagen bekleedde eens de schoone predikantsplaats te Immenhayn. Zijn oude vader, die voormaals Opperambtman geweest, en door beleid en vlijt eenig vermogen verzameld had, had zich, na den dood zijner vrouwe, aan alle werkzaamheden van aanbelang onttrokken, en te Immenhayn eene niet onbeduidende bezitting gekocht, waar hij, in de nabijheid van zijnen braven zoon, zijne dagen dacht ten einde te brengen. Wel is waar, hij bezat nog een' ouderen zoon, david genaamd; doch deze was den vader zoo vreemd geworden, dat hij niet zonder zorg aan hem denken kon.
Niet de wereldzee, die tusschen hen beiden lag, maar het koude, laatdunkende en zelfzuchtige gemoed van den zoon, had dezen van het vaderhart afgescheiden. Reeds als knaap leide hij eene diepgewortelde zucht naar gewin aan den dag, welke hem tot meer aanhoudende werkzaamheid aanspoorde, dan bij den zachteren broeder thomas het geval was. De vrienden plagten dan wel eens te zeggen: ‘David wordt geheel het evenbeeld van den ouden, even zoo vlijtig en doorziende: onder zijne handen zullen de penningen des vaders in guldens overgaan.’ De opperambtman, evenwel, schudde dan het hoofd, en dacht: ‘Neen! david niet; rekenen en overwinnen zal hij wel, maar voordeel te doen met menschenliefde, dat leert hij nimmer. Maar thomas zal, zoo als ik, vrolijk zaaijen en rijkelijk inoogsten; en zoo al niet op den akker, dan toch in den lusthof Gods, die veel heerlijker vruchten draagt.’ De oude had gelijk: david werd koopman, en verwierf zich weldra een onafhankelijk bestaan. Hij vroeg weinig naar ouders of broeder, en ging, tegen den wil der zijnen, over zee. ‘Ach!’ zeide zijne vrome moeder, ‘tevredenheid zal hij nergens vinden; te vergeefs zal hij haar over zee naschepen.’

{==426==} {>>pagina-aanduiding<<}

Vele jaren verstreken zonder narigt. Eindelijk kwamen brieven uit Suriname; daar had david goede zaken gedaan, en de dochter van een' der rijkste plantaadjebezitters gehuwd. Hij schetste hun een hoogmoedig tafereel van zijne prachtige levenswijze, van zijne groote rijkdommen, vele slaven, en besloot met de aanmerking: ‘Zoo ver kan het een mensch brengen, die zijnen weg met verstand te bewandelen weet.’
‘Moge hem de lieve God zegenen met menschenliefde en wijsheid,’ sprak de Opperambtman; ‘opdat hij met het hem toegelegde talent wél wete te woekeren!’ Hij schreef hem eenen hartelijken, vaderlijken brief, houdende mede berigt van het overlijden zijner moeder, en gaf zijn innig verlangen te kennen, hem nog eenmaal te zien, eer de Dood hem opriep.
Doch het eene jaar verliep na het andere; david kwam niet, en schreef ook niet weder. De Dood trad nader, en de oude vader ontsliep in de armen van zijnen thomas.
Deze woonde reeds sedert twee jaren in het huis des vaders; want toen, bij eenen zwaren brand, welke het dorp overkwam, ook de pastorij was verwoest, had de vader hem en zijn huisgezin met blijdschap ingenomen.
Hij schreef het sterfgeval dadelijk over naar Suriname, gaf den broeder opening van de vaderlijke nalatenschap, en deswege vrijmoedig zijne wenschen te kennen, dat hem de bezitting des vaders mogt worden overgelaten; waartegen hij aanbood, de helft van den vroegeren koopprijs, in billijke termijnen, uit te keeren. Hierop verpachtte hij het geheele bedrijf, en behield zich alleen de vrije inwoning voor.
Zoo verstreek een jaar, toen een boodschapper het berigt overbragt, dat david zelf te Hamburg was aangekomen, en, in weinig dagen, te Immenhayn zijn zou. De vreugde van het huisgezin reinhagen was te grooter, naar gelange deze tijding verrassende was. Met opene armen werd de lang afwezige broeder ontvangen. Het kleine huis kon den rijken man met zijne lieden naauwelijks bevatten; ja er moest zelfs voor eenige slaven, die hij had medegebragt, nog een vertrek in eene schuur worden ingeruimd.
David beantwoordde de hartelijke liefde en vreugde zijner aanverwanten met koude pligtplegingen, en zocht zich spoedig van hunne liefkozingen vrij te maken. Hij verlangde opening van 's vaders nalatenschap; en toen hem thomas

{==427==} {>>pagina-aanduiding<<}
verzekerde, dat deze alleen bestond in de weinige meubelen, het jaarlijksch pachtgeld, en de landhoeve zelve, vorderde hij, het hoofd schuddende, alle rekeningen en papieren, zat met zijnen ouden Schrijver dagen achtereen, schreef, rekende, en overhandigde eindelijk zijne berekening den broeder, terwijl hij fijn grimlagchend zeide: ‘Ik heb dan toch nog zoo het een en ander gevonden, dat tot den boedel behooren moet; en hier vindt gij het geheel. Eerstelijk behoort daartoe deze landhoeve, cum inventario, en het jaarlijksch pachtgeld. Ten tweede, des vaders tilbare nalatenschap, die niet eens geregtelijk is opgenomen geworden. Ten derde, het voorschot in baren gelde, dat de vader u, na den brand, gedaan heeft, zoo als ik uit zijn rekeningboek zie. Eindelijk, ten vierde, een kostgeld, hetwelk gij niet ontkennen zult verpligt te zijn aan de nalatenschap uit te keeren; daar gij en uw gezin, twee jaren lang, tot op 's vaders dood, hier geleefd hebt, en wel, zoo als uit de rekeningen blijkt, ten koste van den boedel. Voor den tijd, welke er verstreken is na des vaders dood, begeer ik geene vergoeding, omdat ik mij met mijne lieden hier mede zonder vergoeding denk op te houden.’
Thomas vertrouwde zijn gehoor naauwelijks, staarde hem lang twijfelend aan, en kon geen geloof slaan aan de koude woorden in den mond des broeders. Maar, toen david hem de papieren overreikte, en hij zich overtuigd had, dat de vordering ernst ware, zeide hij zeer zachtmoedig: ‘Vader heeft mij die som geschonken, om hetgene wij door den brand verloren hebben weder aan te schaffen, en heeft ook voor de plaats aan zijnen vaderlijken disch geen kostgeld van ons verlangd.’
‘Hiervan ontbreken de schriftelijke bewijzen,’ hernam david: ‘derhalve blijven de beide posten ad 3 en 4 in allen gevalle tot de actieve schulden des boedels behooren. Edoch de helft daarvan valt u te beurt, zoodra eerst het goed aan den meestbiedenden verkocht zal zijn, en wij alzoo baren gelde bekomen.’
‘Gij wilt het goed aan den meestbiedenden verkoopen?’ vroeg thomas, met de oogen vol tranen. ‘Wilt gij het mij dan niet overlaten, op den voet zoo als ik u verzocht heb?’
‘Dit staat geheel aan u,’ zeide david. ‘Zijt gij de

{==428==} {>>pagina-aanduiding<<}
meestbiedende, neem het dan in Godsnaam; doch baar geld moet er zijn, want ik heb er op gerekend, en kan onder geen beding daarvan afgaan; de gansche erfenis is buiten dat klein genoeg, en verre beneden mijne verwachting.’
Met deze stellige verklaring verliet hij den broeder, die als verstijfd stond. Het kleine goed was nu voor hem verloren; want aan gegadingden kon het niet ontbreken, en door de berekeningen, welke david hem gemaakt had, en die hij niet bestrijden wilde, ging de benoodigde som zijne middelen zeer verre te boven.
Vergeefs trachtte hij nog eenmaal den broeder tot eene andere behandeling te bewegen: de bekendmaking der veiling van het roerend en onroerend goed in de nieuwspapieren werd daardoor, met vervroeging van het tijdstip, slechts verhaast.
Terwijl nu david in den tusschentijd zijne koopmansaangelegenheden waarnam, soms verscheidene reizen deed, of zijnen ouden Schrijver uitzond, en thomas met zijne gade vol bekommering naar eene andere woning uitzag, hielden zijne beide kinderen, jozef en ada, zich dikwijls bezig met de drie arme Negerslaven, die de rijke oom had medegebragt. Twee hunner moesten de vernederendste diensten verrigten, en werden, door den ouden Schrijver, alle avonden in de tuinschuur opgesloten. De derde van hen, tuaro genaamd, genoot een grooter vertrouwen, bediende uitsluitend zijnen Heer, en had, naast het vertrek des Schrijvers, een eigen kamertje in het woonhuis. De menschelijk-deelnemende behandeling, die hun van het huisgezin wedervoer, viel als een milde zonnestraal in hunnen kouden nacht, en, met eene krachtige, onbeschrijfelijk innige liefde, waren zij inzonderheid aan de kinderen gehecht. Tuaro sprak Duitsch, en van hem vernamen zij vele gruwelijke voorbeelden van de onmenschelijkheid huns ooms. De oude Schrijver was voorheen Slavenopzigter geweest, en, alleen omdat hij door gevoellooze behandeling en listigen aankoop van slaven zich onderscheiden had, door zijn' Heer tot hoogere bediening bevorderd. De dag hunner afreize naar Europa, verzekerde tuaro, was, in de geheele plantaadje, de grootste feestdag geweest; want de zoon van david, een goed, menschelijk jongeling, had toen het bestuur van den harden vader overgenomen.
Hoezeer de weeke harten der kinderen door die vertellingen

{==429==} {>>pagina-aanduiding<<}
gevoelig geschokt werden, drongen zij evenwel den Neger, hun niets te verzwijgen; want zij hadden wel bemerkt, dat hij, in weerwil dat men hem boven de andere slaven, in velerlei opzigt, voortrok, in veel treuriger stemming bleef dan deze. Tuaro aarzelde ook niet, de goedhartige kinderen zijn geheele hart open te leggen, en deed hun het volgende verhaal:
‘Daar, waar de zon de aarde liever heeft, dewijl zij haar inniger verwarmt dan hier, en waar de menschen allen mijne donkere kleur dragen, daar is mijne wieg en bakermat. Ach! het was alles zoo vriendelijk in de kleine hutten, in de groote wouden, aan de ruischende stroomen, aan den oever der zee! Ik had ook ouders en broeders en zusters; ik bezat mede een klein hutje, wel, als het nest van eenen vogel, luchtig gebouwd, maar ook, als dat, de vrijplaats der liefde; ik had eene vrouw, mij dierbaarder dan mijn leven, mijne gumilla. o, Hadt gij haar gekend, hoe beminnelijk zij was! Zulk een vol, vriendelijk gelaat, met het donkere waas onzer verw overtogen, is zeer schoon. Men ziet in hetzelve niet die vele wisselende schaduwen, als op het gelaat der blanke menschen; neen! Daar staan de weerlichtende oogen als sterren, en de roode lippen als de strepen van het morgenrood aan den nachtelijken hemel. - Wij minden elkander zoo innig; wij waren zoo rijk en gelukkig in onze armoede en eenvoudigheid! Daar zag men uit de zee groote, vreemde schepen naar onze kusten opdagen. Nieuwsgierig snelden wij toe, om die te zien, en onthaalden goedhartiglijk de blanke vreemdelingen, en lieten ons, om hunne ellendige snuisterijen, die wij voor groote schatten hielden, in eenen ruilhandel met hen in. Ik bevond mij eens te dien einde, met volen mijner landslieden, op het schip, en stond met mijne gumilla voor eene kist vol glaskoralen, om haar den schoonsten opschik uit te zoeken, wanneer zich plotseling een geweldig geschreeuw verhief. De blanken hadden het anker geligt, naar de wapenen gegrepen, en drongen op ons in, om ons te bemagtigen. Wij waren weerloos, versuft en ligt te overweldigen. Men bond ons de handen, en stiet ons naar beneden, in het donkere ruim van het vaartuig. - Vaarwel, mijn vaderland! Ik heb u niet wedergezien.....
Ik wil u niets verhalen van den langen, schrikkelijken nacht, die op ons lag, terwij Gods licht voor onze barba-
{==430==} {>>pagina-aanduiding<<}
ren zoo vele morgens uit de zee opsteeg. Na eene lange vaart, werden wij eindelijk in het daglicht opgetrokken, maar alleen om naar eene slavenmarkt gesleept en aldaar verkocht te worden. Wij zagen, hoe man en vrouw hier van elkander gerukt en aan onderscheidene koopers verkocht werden, en sidderden voor een gelijk noodlot; doch wij werden, gelukkiglijk, beiden door denzelfden meester gekocht.
Onder de zweepslagen van den ouden Schrijver, die toenmaals nog Slavenopzigter was, leerden wij den zwaarsten arbeid. Denkt eens na! ik moest dikwijls getuige zijn, dat mijne gumilla gruwelijk mishandeld werd; en nog waren wij boven zoo vele anderen gelukkig, want wij waren niet van elkander gescheiden.
Mijne gumilla baarde mij eindelijk eene dochter. Toen ik, van vreugde weenende, dat kind aan mijn hart drukte, vermoedde ik niet, dat dit schuldeloos wezen ons éénig geluk vernietigen zou. Mijne vrouw bleef, sedert de zware verlossing, door de ruwe behandeling voorbereid, zwak en ziekelijk, en onder den harden arbeid, waartoe zij, zonder de minste verschooning, werd aangedreven, nam hare gezondheid meer en meer af. Wat menschelijke krachten mogelijk was, nam ik op mij, en wat de liefde vermogt, deed ik voor haar. Maar dit was onzen dwingelanden niet genoeg; zij verwijderden gumilla van mij, en gaven haar betere verzorging, ten einde haar, met het kind, op de naaste slavenmarkt, nog voordeelig genoeg te kunnen verkoopen! Nog hoopte ik door gewilligheid het steenen hart te bewegen; ik sloeg den zwaarsten arbeid ter hand; ik gaf mij dag noch nacht rust; ik leerde hunne spraak, en toen, door gruwzame mishandeling getergd, eenige nieuwe slaven hunnen drijver te lijf wilden en te sterk waren, redde ik hem het leven. Lang zag hij mij met verwondering aan, reikte mij de hand, en zeide: Tuaro, ik dank u! Gij zult van nu af aan mijn huisslaaf zijn en het goed hebben.’ Toen omvatte ik zijne knien, en riep: ‘o! Ik wil arbeiden meer dan allen, en het niet goed hebben; geef mij slechts mijne gumilla weder!’ Doch hij keerde mij koel den rug toe, en zeide: ‘Dat kan niet zijn; maar ik wil u wel een gezonder wijf geven: gumilla is met haar ellendig kind reeds verkocht.’
Hier sloeg tuaro de handen voor de oogen, en riep met vreesselijke stem: ‘Hebt gij het gehoord? Zij was ver-
{==431==} {>>pagina-aanduiding<<}
kocht!...’ En hiermede wierp hij zich ter aarde, en weende overluid; en toen de kinderen met hem weenden en hem liefkoosden, drukte hij hen aan zijne borst, en riep: ‘Ja, u heb ik mede lief; gij zijt goed als gumilla, en voor u zou ik in den dood willen gaan.’
(Het vervolg hierna.)





Vastenavondsgrap te Coblents.

(Journal General des Pays-bas, No. 165; Dingsdag 14 Maart, 1819.)
Coblents, 23 Febr. 1819.
Door eene Vastenavondsgrap is ons gisteren op ééns alles vertoond, wat de gang der tijden en der gebeurtenissen als gewigtig en belangrijk in een gedeelte van Duitschland doet kennen.
In den drang van eene menigte gemaskerden verscheen eensklaps een jong mensch, wiens geheele opschik door de vreemdheid en bontheid opzien baarde. Hij was gekleed als een Duitscher uit de middeleeuwen, met los en verspreid haar. Op eene baret of muts, versierd met drie eikenbladen, las men de woorden: Geest des Tijds. Op eene lange zwarte pleister, gehecht aan eenen grooten neus, las men: Belooning van den Krijgsman. Om den zwarten baard, als van eenen Jood, stonden de woorden: Administratie der Finantiën. Op de voorzijde van het kleed was te lezen: Het Veld van Eer. De panden waren ongelijk, en aan de regterzijde las men: Voor Burgerlijke Verdiensten; aan de linkerzijde: Voor Militaire Verdiensten. Eene menigte van sterren, kruisen, medaljes en linten van alle kleuren bedekten de borst aan beide zijden; en onder deze blonk uit het grootkruis der orde van de bel, welk geluid gaf, zoodra de gemaskerde zich bewoog. Meer naar beneden las men aan de regterzijde de woorden: Imposten. Geheime Policie. Wetten. Beloften. Aan de linkerzijde: Inkwartiering. Belastingen. Snede der Broeken. Parademarsch. De woorden: Goede Hoop, waren minder leesbaar, door het hangend haar. Eene menigte brieven en munimenten, met de woorden: Adressen. Staatkundige Geschriften. Oordeel over en verwisseling van den Troon. Koophandel en Patriotismus. Beschuldigingen. Ligchaamsoefening.

{==432==} {>>pagina-aanduiding<<}
Feest op den Wartburg en Jezuiten. Godsdienstige Verheffing, enz. staken gedeeltelijk uit den regterzak; uit den linker hing een ledige zak, met het opschrift: 's Lands Schatkist. Algemeen Krediet. Gunstige Uitzigten op het Toekomende, enz.
Het was niet dan met groote moeite, dat deze Jongman zich eenen weg baande naar eene Vrouw, die mager en zwak in een' hoek zat, gekleed in rouwgewaad, en met eene halve kap van floers. Een krans van kleine bloemen (Vergeet-mij-niet, enz. enz.) zag men in hare blonde haren, welke eenigzins in wanorde waren; eene muurkroon, waarop het woord: Constitutie, maakte het voornaamste deel van het kapsel uit. Voor den boezem las men: Vrijheid der Drukpers. Openbare Raadpleging. Op het hart: Gelijkheid voor de Wet. Onder de borst: Liberaliteit; daaronder: Opheffing van den Leenadel. Op den buik: Het Algemeene Gevoelen; lager: Vermindering der staande Legers, en daaronder nog: Vrijheid der Zeevaart. En eindelijk op de hoogte der knien: Vertegenwoordiging des Volks. Eene kleine verhevenheid op den rug mismaakte eenigzins de statuur dezer schoone, en op dezelve las men de woorden: Gelijke Verdeeling der Lasten. Op een' der schouders zag men het woord: Het Volk; op den anderen: Adel. De woorden: Verantwoordelijkheid der Ministers. Processen met opene deuren. Kamers van Pairs en Gedeputeerden. Onbedwongene Volksvlijt. Vrije en onbelemmerde Koophandel, enz. las men op andere plaatsen van het kleed; en in een hoekje van hetzelve zag men met moeite, door de kleinheid der letteren: De Volksstem.
Het is moeijelijk, de aandoening en het gevoel te beschrijven, welke deze verschijning veroorzaakte. De jonge vrouw hield zich met moeite staande, en scheen zich voor flaauwvallen te bewaren door gestadig aan een reukfleschje te snuiven, waarop men de woorden las: Algemeene Geest. Nadat zij eindelijk, door de ijverige pogingen van haren geleider, gekomen was tot aan de rijen der dansers, verdwenen beiden in de menigte, en zij kwamen niet wederom te voorschijn.
‘Alzoo,’ zegt de verzamelaar van zeker tijdschrift, ‘ziet men ook in het dagelijksch leven de uitersten bijeen: waan en zaken, ernst en boert, zielsverheffing en zotheid, vleijerij en verwaandheid, geluk en ellende, het Kapitool en de Tarpejische rots, Vastenavond en Aschdag.’



{==433==} {>>pagina-aanduiding<<}

Hulde aan den graaf G.K. van Hogendorp, lid van de Tweede Kamer der staten generaal.


Door dankbaarheid ontgloeid om uwe mannentaal, 
o Ed'le hogendorp! in 's lands vergaderzaal, 
Klopt 't vrije Neêrlandsch hart voor u, den vaderlander, 
Den warmen vriend des volks, der Gallen tegenstander; 
Die, met uw vriendenschaar, door zuiv're vrijheidszucht, 
Weleer der vad'ren vlag deedt wapp'ren door de lucht, 
De slaven des tirans voor uwen moed deedt beven, 
En Neêrlands ouden naam uit de assche deed herleven. 
Nog gloeit in uwe borst dezelfde vrijheidsmin; 
Nog toont gij door uw taal dezelfde vrijheidszin. 
Ja! Neêrlands edel bloed stroomt bruisend door uwe ad'ren; 
Gij spreekt opregt en rond en fier als onze vad'ren; 
Uw mannelijke taal is een getrouwe tolk 
Van uwe reine zucht voor 't heit van Neêrlands volk. 
Laat blindheid of belang die taal eens Belgs versmoren, 
Gij aarzelt niet, o neen! aan allen te doen hooren, 
Dat gij het waar belang van Neêrlands volk bemint, 
En dat noch goud noch eer uw vrije tong ooit bindt. 
Het dankbaar volk, naast God, zoo veel aan u verschuldigd, 
Verheugt zich, daar het u met warme liefde huldigt, 
Als vriend van 't vaderland, aan dwing'landij ontrukt, 
Schoon 't ook van uw bestaan, helaas! geen vruchten plukt. 
Het IJ, de Maas, de Kil, de Zaan en Zeelands stroomen 
Zijn (schoon zij voor 't verderf van hunnen handel schromen) 
Gevoelig voor 't belang, dat ge in hun welvaart stelt; 
En nimmer wordt uw naam in Nederland vermeld, 
Dan met een dankb're ziel, ontgloeid door reine liefde, 
Dat Neêrlands diep verval en drukkend leed u griefde; 
Dat, wie zijne oogen sluit voor 's lands vervallen staat, 
Het heil van 't vaderland u naauw ter harte gaat. 
Ja! wie u ooit miskenn', het volk blijft u beminnen; 
Gij mogt door deugd en trouw het hart diens volks u winnen. 
Voor slaakt onze borst een' reinen zucht tot God, 
Daar gij, wie ons belaag', steeds deel neemt in ons lot. 
Blijf - blijf voor 't vaderland, manmoedig, onbezweken, 
Tot redding, zoo gij kunt, van onze welvaart spreken; 

{==434==} {>>pagina-aanduiding<<}

Ligt stuit gij, door uw taal, nog onzen ondergang, 
En 't dankbaar nageslacht verheft nog, eeuwen lang, 
Uw' naam, o hogendorp! in blijde jubelzangen, 
Als onze kind'ren weer een beter lot erlangen, 
De handel, door uw' raad, bij ons niet langer kwijnt, 
En Neêrlands heilzon weer volvrolijk voor ons schijnt. 
Of kunt gij (Hemel, keer 't!) 's lands ondergang niet stuiten, 
Blijft men, verhard, het oor voor uwe dingtaal sluiten, 
Dan nog (al zonk dit land in zijnen jammer neêr, 
Al keerde 't zelfs, helaas! tot zijn moerassen weer) 
Zoudt ge in het rein gemoed het eêlst genoegen smaken, 
Dat gij voor Neêrlands heil altijd getrouw bleeft waken; 
En, schoon u ondank loonde, en alles mogt vergaan, 
Nog zeggen bij dien val: Ik heb mijn' pligt gedaan. 
 
R. 







Zestal oorspronkelijke dichtstukjes.


Door J.W. IJntema.

II.


De mensch een zuigeling.


Schijne 't ook een dwaze gril, 
Waar is 't, wat de wijsgeer wil, 
Dat, in menschelijke zaken, 
De uitersten elkander raken. 
't Lust mij, in eenvoudig dicht, 
Dit te stellen in het licht. 
 
Kent ge een uiterst', sterker dan 
Dat van zuigeling en man? 
Kracht en moed en wakk're reden - 
Weerlooze onmagt, teed're leden; 
Beeld van 't bloesempje in zijn' knop; 
En van d' eik ten hoogsten top. 
 
't Is een uiterste inderdaad, 
Dat naauw grooter denken laat. 
Beiden, echter, loopen zamen, 
Om den hoogmoed te beschamen: 
En zoo leert de onnoozelheid, 
Wat tot ware wijsheid leidt. 

{==435==} {>>pagina-aanduiding<<}

Let ik op het vroegst geluid, 
Dat de teed're zuig'ling uit, 
't Brengt mij de onverstaanb're klanken, 
Die wij menig wijshoofd danken, 
Onvrijwillig voor den geest; 
't Is alsof men fichte leest! 
 
't Wichtje kent geen ander goed, 
Dan hetgeen het drenkt en voedt. 
Ach! hoe menig om ons henen, 
('t Is een waarheid om te weenen) 
Ach! hoe menig om ons heen 
Leeft voor dischgenot alleen! 
 
Slapen is een kost'lijk ding 
Voor den lieven zuigeling. 
Maar op velen, schoon volwassen, 
Zou dit zuig'lings-kenmerk passen: 
Menig leeft er lang of kort, 
Die hier nooit regt wakker wordt. 
 
't Wichtje schreeuwt met groot getier; 
't Schort nu daar en dan weer hier. 
Staatsberoering, angst en lijden 
Doen de schreeuwers aller tijden 
Kennen, als van erger soort 
Dan die, schreeuwend zelfs, bekoort. 
 
't Kindjes blik ziet dikwijls scheel, 
Of maar weinig in 't geheel. 
Die hier nad'ring looch'nen willen, 
Letten slechts op 't heer van brillen; 
En hoe menig ziet er scheel 
Naar 't geen and'ren viel ten deel! 
 
Zie! hoe tast de poez'le hand 
Van het teeder huw'lijkspand; 
Tast - maar zonder 't doel te raken. 
Zegt mij, of wij 't beter maken? 
Tasten wij niet, als het kind, 
In ons streven, vaak naar wind? 

{==436==} {>>pagina-aanduiding<<}

Ja! de onnoozelheid van 't wicht 
Stelt den mensch mij voor 't gezigt, 
Die, verwaarloosd en vergeten, 
Schier zoo dom als dit mag heeten; 
Maar gelukkig, stond daarbij 
Zuig'lings-onschuld hem op zij'! 
 
Slachten wij den zuigeling 
In zoo menig, menig ding, 
Kenmerk van zijn broze leven; 
Pogen wij, 't op zij' te streven 
In het onwaardeerbaarst goed - 
In een kinderlijk gemoed. 




Lodewijk de XV in den staatsraad.

De Staatsraad was vergaderd; Koning lodewijk de XV van Frankrijk, te midden van denzelven, in het diepst gepeins. Het behandelde onderwerp was zeer gewigtig; het betrof de hoogste aangelegenheden des Rijks. De Raadsheeren putteden zich uit in welsprekendheid en scherpzinnige ontwikkeling hunner verschillende gevoelens; want het diepe nadenken des Konings toonde hun, hoezeer hem de zaak ter harte ging. Eindelijk zwegen allen, om des Monarchs beslissing te vernemen. Nog eene geruime poos bleef hij in gedachten als verzonken. Eindelijk riep hij: ‘Juist! Ik heb het gevonden!’ - Elk luisterde gretig, wat het was, dat zijne Majesteit gevonden had. - ‘Ja,’ sprak de Koning, ‘juist! bissard heet hij! bissard!’ - Bissard, namelijk, was de naam eens Jagthonds, dien zijne Majesteit vergeten, en op welken hij met zoo veel ingespannenheids had nagedacht.


Zigtbare armoede.


o Faam! wat maakt gij ons al diets? 
Gij spreekt van overvloed, en schijnt met ons te gekken. 
De schoonste meisjes hebben niets, 
Om borst en schouders zelfs te dekken! 








{==437==} {>>pagina-aanduiding<<}

Mengelwerk.

De harmonie in het heelal.

Eerste zang.


Wat waant gij, dwaze mensch! een aantal donkre vlekken 
In 't ongekend geheel van 't schoon heelal te ontdekken? 
Wat mort gij, als de orkaan, in 't buldrend Noord gevormd, 
Het bloemken van zijn' steel, den eik ter aarde stormt; 
De stroom op dijken beukt, en, hoe ook de angst moog' strijden, 
De schotsen, die hij zweept, door wal en muren snijden; 
De bliksem uit den schoot der zwangre wolken snelt, 
En 't lagchend wichtjen in den arm der moeder velt; 
Het aardrijk schudt en splijt, als in zijne ingewanden 
't Ontstoken sulfer woedt, de ontgloeide stoffen branden, 
En de afgrond, die het veld door gloênde lava blaakt, 
De Atlantis hier verzwelgt, en daar een Delos braakt? 
 
Wat klaagt gij, dat het kleed der rijke lentedagen, 
Dat de uitgezochte dos, dien woud en bloemen dragen, 
Het schitterend albast, dat frissche maagden siert, 
En de overschoone roos, die op haar wangen zwiert, 
Die schatten, waarop bij en rappe knapen turen, 
Den grijzen tijd ter prooij', slechts oogenblikken duren, 
En dikwerf, eer de zon de vruchten heeft gestoofd, 
Één windvlaag alles schendt, één koortsjen alles rooft? 
 
‘Vanwaar,’ dus roept gij uit, ‘dat woelen, strijden, botsen? 
De pijlers der natuur zijn dan geen vaste rotsen! 
Niet één is het geheel! Bestaat er dan geen rad, 
Dat d'omloop regelt, en waarin elk ander vat? 
Zien wij een eeuwge kamp geluk en rust verstoren; 
Mag de onbewolkte zon niet aan den hemel gloren; 

{==438==} {>>pagina-aanduiding<<}

En drijft, bij vlagen, ons de stroom te loef of lij; 
Waar schuilt eenstemmigheid, waar is dan harmonij?’ 
 
o Zwijg, verdoolde! zwijg: waarheên ge ook't oog moogt rigten, 
Wanneer ge opmerkzaam zijt, zal u een fakkel lichten. 
't Zij ge op den hemel staart, of naar den afgrond bukt, 
Één' stempel vindt ge alom aan alles ingedrukt. 
't Zij dan geen' mensch vergund, die onafzienbre keten, 
Langs elken schakel heên, wiskundig af te meten: 
Wie ook, slechts hier of daar, een enkel straaltje vangt, 
Ziet orde in heel natuur, dat alles zamenhangt. 
 
Wie rijst daar uit den schoot der gladgekemde baren, 
En slurpt de neevlen op, die boven de aarde waren? 
Zij komt, de dagvorstin, verguldt d'azuren boog, 
En trekt den pareldrop van 't jeugdig knopje omhoog. 
Wat fonkelt om u heên? Zij spreidt de rijkste kleuren. 
Wat riekt ge op elken tred? 't Zijn louter ambergeuren. 
Welk is dat rijk tapijt, op berg en dal gespreid? 
't Gewrocht eens tooverstafs, uw werk, verscheidenheid! 
Wat klinkt er door het woud, bij de eerste zonnestralen? 
't Betoovrend maatgezang, het lied der nachtegalen. 
Wat voelt gij bij den gloed van 't alles stovend vuur? 
De waarde van het zijn, de weldaad der natuur. 
 
Nu daalt de koele nacht op vale vlerken neder, 
En 't neevlig dropje drenkt den vruchtbren akker weder. 
De zachte Phoebe schiet een' heldren zilverglans; 
Miljoenen bollen zien we aan d'onbewolkten trans; 
Hier schittert de avondster, daar lichten verre stippen, 
Ginds nevelvlekken, die schier aan het oog ontglippen; 
De statige komeet vliegt langs een reuzenspoor, 
Gehuld in vuur en gloed, 't onmeetbaar luchtruim door. 

{==439==} {>>pagina-aanduiding<<}

De stilte heerscht alom: het land, de steden zwijgen; 
Het orgelkeeltje rust in 't groen der digte twijgen; 
In d' arm des zoeten slaaps vlijt zich de wandlaar neêr: 
De driften sluimren in: geene eerzucht woelt er meêr. 
 
Het ruwe winterkleed dekt veld en woud niet langer; 
Reeds is het drijvend zwerk van warme droppen zwanger; 
Zij dalen zachtkens neêr; het luwe windje kust 
De dalen wakker uit eene ongestoorde rust. 
Het eerste groen ontluikt; de ontboeide beekjes vlieten; 
De knopjes zwellen, en de teedre stengels schieten. 
Het vriendlijk madeliefje, een lievling van natuur, 
Lacht needrig in den gloed van 't koestrend lentevuur, 
En 't zachte veldviooltje, in 't jeugdig groen gedoken, 
Verheft den teedren steel, in rijken dos gestoken. 
De bron van vuur en licht bereikt een' hoogren stand, 
En giet haar stroomen uit op 't mild bevochtigd land; 
De morgenparel gloeit; de dartle zefirs kozen, 
En vlechten Floraas kroon uit leliën en rozen. 
De honigkelk berst los; de bloemstijl rigt zich op, 
En draagt het stuifmeel om den rijkversierden top; 
De schoot ontvangt en zwelt: het vruchtje wordt geboren, 
En 't gloeiend vuur des Kreefts zal ras voor 't aardrijk gloren. 
 
De milde zomer komt, en stooft door reinen gloed: 
Het groene krijgt een blosje, en 't bijtend zuur wordt zoet. 
Het bosch van halmen ruischt, als zachte togtjes wiegen 
En op een vlinderwiek door 't ritslend loover vliegen. 
Een' voorsmaak van den herfst biedt reeds de kers ons aan, 
En de aardbei frisch en koel, gedoken in haar blaân. 
De donkerblaauwe pruim hangt aan haar teedre steeltjes; 
Een waas ligt op haar schil, en geur speelt door haar deeltjes; 
De purpren bezie lokt, en de eerste druif verrukt 
Den landman, die haar sap uit 't goudgeel vliesje drukt. 

{==440==} {>>pagina-aanduiding<<}

Nu wordt de zeis gewet: reeds vóór den morgen wakker, 
Bevolken oud en jong den digtbegroeiden akker; 
De rijpe halm valt neêr, en, vóór de maan nog licht, 
Is reeds de nette rij der schoven opgerigt. 
Een heldre hemel pompt den dauwdrup van de blaâren, 
En stooft de korrel droog in rijkgezegende aâren; 
Het sterk en moedig ros schuimt voor de zware vracht; 
't Wordt herfst: de zomer heeft zijn' schoonen loop volbragt. 
 
Nu waait een koeler wind; verdwenen zijn de rozen; 
De lentebloem verdort: maar gouden applen blozen. 
De perzik spreidt een' gloed, een schittrend dons ten toon, 
Als de ongeschonden blos der maagdelijke koon: 
En de onwaardeerbre druif, gerijpt door 't zonnegloeijen, 
Wacht op de nijvre hand, om in de kuip te vloeijen. 
 
De schoonste dag genaakt: de frissche landjeugd juicht 
Bij 't lagchend, geurig ooft, dat zware takken buigt. 
Het kind, de grijsaard plukt, terwijl de rappe knapen, 
Wanneer de vader schudt, den rijken zegen rapen; 
De herfstkorf wordt gevuld, en 't vergenoegd gezin 
Draagt nu den overvloed ter ruime bergplaats in. - 
Een floers bedekt de lucht; de holle winden huilen; 
Het teedre huisje berst, waarin de zaadjes schuilen: 
Dit valt door eenen ruk van 't bevend struikjen af, 
En vindt in vetten grond een levenwekkend graf; 
Dat, op een fijne wiek van zilverdons gedragen, 
Vliegt door den adem voort der woedende onweêrsvlagen, 
En brengt, wanneer op nieuw de rijke lente gloort, 
Een parel aan haar kroon, een geurig roosje voort. 
De herfst heeft uitgestormd: een zachte rijm valt neder, 
Een schittrend zwanekleed dekt nu het aardrijk weder; 

{==441==} {>>pagina-aanduiding<<}

Het laatste knopje kwijnt: de vorst bestijgt haar' troon, 
En sticht uit fonklend ijs den diamanten troon. 
 
Wie kan hier 't schoonst verband en harmonie miskennen? 
Hij stare op 't kleenste mosje, of zweve op aadlaarspennen. 
De liefdrijke Almagt schiep en de eeuwge Wijsheid woog 
Een kracht: zij houdt 't heelal; zij schoort den hemelboog; 
Zij rigt der sterren loop door de onafmeetbre spheren; 
Zij stuwt de bollen voort, en doet hen wederkeeren: 
Ja, 't lichtend stipje, dat gij in den melkweg ziet, 
De vuurzee, die daar gloort, ontgaan haar werking niet. 
Die zee van licht en gloed, waarom, door haar gedreven, 
Planeten vliegen, of met achtbre grootheid zweven; 
Die onuitputbre bron van levenwekkend vuur 
Blijft, door die kracht alleen, de voedster der natuur. - 
Half wentelt de aarde om de as: wij zien den morgen gloren; 
Zij volgt hetzelfde spoor, en de avond wordt geboren. 
Zij vordert op de baan, waarin die kracht haar trekt; 
En uit den winterslaap wordt ze in den Ram gewekt. 
De Kreeft ontvangt haar nu; en 't koestrend zomergloeijen 
Doet door het zwellend ooft de geurge sappen vloeijen. 
Haar neemt de Weegschaal op; en, eer zij verder snelt, 
Lacht alles rijp gestoofd, is 't feestdag op het veld. 
Dan wenkt de Steenbok haar; en, uitgeput door 't baren, 
Rust ze onder 't kleed van sneeuw en afgevallen blaâren. 
 
Dat schitterend verband treft niet alleen het oog 
In ieder plekje omlaag en aan den hemelboog: 
De stoute weetlust ziet, daalt zij in d' afgrond neder, 
Het in de diepe mijn, in elke steengroef weder; 
Terwijl zij door uw glas, beroemde Leeuwenhoek! 
Een kleine wereld vindt, een godlijk wonderboek. 
Hier lacht niet minder schoon, in 't vrolijk groen verborgen, 
De zachte veldviool, bij 't gloren van den morgen; 

{==442==} {>>pagina-aanduiding<<}

Hier treft gij roosjes aan, wier blaadjes, teêr en fijn, 
Schoon op een kleener schaal, ook maagdeblosjes zijn; 
Hier draagt de worm een kleed, waarbij geen tooisels halen; 
Hier gloort de vlinderwiek in 't vuur der zonnestralen; 
Hier wordt de teedre plant, en schiet den ranken steel; 
Hier toovert zefir ook door dartelend gestreel; 
Hier vliegt het meelstof ook, wanneer die togtjes stoeijen, 
En lente 't moedervocht door pijpje en buis doet vloeijen; 
Hier leeft de pareldrop, hier leeft het donzig mos; 
Hier, zomer! is uw glans, hier, herfst! uw gouden dos. - 
Hier is veelligt 't begin der onafzienbre keten; 
Ook hier heeft de Almagt zelv' haar schakels afgemeten; 
Ook hier heerscht doel en orde; en 't naauwlijks zigtbaar blad 
Is rijker, dan het brein eens stervelings bevat. 
De vriendelijke kunst moog' vrij nog fijner slijpen: 
Wat leert gij van den aard dier duizenden polijpen? 
Wat van het veezlen-werk, het weefsel van die plant, 
Meer dan het groeijend rijk, en aan het dier verwant? 
Wat van het bezig heer, dat we op dit veld zien zweven? 
Wat van eene enkele veer van dit bewerktuigd leen? 
Hier is het kleene groot, hoe teêr en zwak het zij; 
't Geheel, hoe fijn bewerkt, elk deeltje harmonij. 
 
Of waant gij, dat de storm, die giert op breede vleugels, 
Geen toom of breidel kent, en holt met losse teugels? 
Dat de opgezwollen vloed, die 't zwakke rietje kreukt, 
Den eik in 't voetzand werpt, de hooge dijken beukt; 
De waatren, die uit 't zwerk, gelijk een bergstroom, gonzen; 
De schorre donders, die in ratelslagen bonzen; 
De blaauwe bliksem, die gelijk een vuurpijl snelt, 
Door muur en bindten slaat, den hoogen toren velt; 
Dat de onderaardsche gloed, in 't peilloos ruim ontstoken, 
Wanneer hij, uit den schoot van d'afgrond losgebroken, 
Op 't rijkgezegend land een' stroom van lava stort, 
Lisboa ondergaat, Messine een kerkhof wordt, - 

{==443==} {>>pagina-aanduiding<<}

Noch wet noch regel kent, geen hand den schepter zwaaije, 
En alles om de spil van 't ijzren noodlot draaije? 
 
Wat vloekt ge, o dwaas! dien storm? Zijn basstem is 't akkoord, 
Dat ge in 't eenstemmig lied der gansche schepping hoort. 
Hij wekt het sluimrend veld, na 't zengend middaggloeijen; 
En 't rad van 't leven snort, ontheven van die boeijen. 
Hij wekt de teedre bloem uit doodelijke rust, 
Koos haar de wreede worm ten offer van zijn' lust. 
Hij vaagt de dampen weg, die op de longen wegen, 
En stuwt het wolkjen voort, belaân met frisschen regen. 
Hij neemt het zaadjen op, dat in een' dorren grond 
Een karig voedsel of te weinig ruimte vond; 
Geeft het, na snelle vlugt, der wachtende aarde weder, 
En legt het in den schoot van vruchtbare akkers neder. 
 
Of zou de woeste stroom, berst hij zijne oevers uit, 
Wanneer zijn breede rug de krakende ijsschots kruit; 
Doet hij den hoogen wal, de hechtste muren bukken; 
Wringt hij door reuzenkracht het grootst gevaarte in stukken; 
Sleept hij het trotsch paleis en lage hutten meê; 
Verkeert hij 't lagchend veld in eene onmeetbre zee: 
Zou hij, al schuimend uit het diepe bed gerezen, 
Een geesel voor natuur, en niet een weldaad wezen? 
 
Verdoolde! vloek hem niet, die, door den storm gejaagd, 
Het schaadlijk ongediert' van uwe velden vaagt; 
Het slibber nederlegt op uitgeputte weiden, 
En malsche klaver schenkt aan dorre en doodsche heiden; 
Soms, als hij bruisend naar den oceaan zich spoedt, 
Met ongekende kracht langs strand en duinen woedt, 
Een nieuwe bedding graaft, terwijl zijn waatren koken, 
En ras door 't mulle zand, door steen en klip gebroken, 

{==444==} {>>pagina-aanduiding<<}

Met ongestuime vaart zich in de diepte stort, 
Den handel een Pactool, een rad van d'ijver wordt. 
 
De schorre donder gromme en 't daavrend aardrijk trille; 
Dat vrij de zwangre bui haar gloeijend sulfer spille, 
De bliksem in zijn vlugt het donker zwerk verlicht', 
't Gewrocht van eeuwen sloope, of helle vlammen sticht': 
o! Als, na zomergloed, de opeengepakte stoffen 
In 't lager luchtgewest door eenen schok ontploffen, 
Dan geeft hij 't leven weêr, verbreekt der wolken band, 
En frissche regen druipt op 't gloeijend, dorstig land. 
Nu kleedt zich 't veld op nieuw in schitterende kleuren; 
De bloem rijst op haar' steel; de roos spreidt zoeter geuren; 
Het lisplend windje suist, en koelt het kokend bloed; 
En heel de schepping juicht: ‘de Alwijze is groot en goed!’ 
 
Zoo immer, kan de mensch, op 't rookend puin gezeten, 
't Verband miskennen van die uitgebreide keten. 
Zacht ligt hij in den arm der liefelijke rust; 
Het woelen van de zorg is in zijn borst gesust; 
Een dierbare echtvriendin droomt zalig aan zijn zijde 
Van d'afgeloopen dag, dien zij haar zuigling wijdde; 
Deez' sluimert in de wieg, die schier hun sponde raakt, 
Terwijl de moederzorg bij 't kleenste zuchtje ontwaakt: - 
Algoedheid! welk een schok! ... wilt Gij uw schepping sloopen? 
Die schok, hij scheurt den muil van d'afgrond krakend open: 
De hooge muur stort in; de gevel vliegt uiteen; 
Het ijzer buigt als riet; een stofwolk wordt de steen; 
De rots wordt van haar' voet tot aan den top gespleten, 
Of in d'onpeilbren schoot der diepte neêrgesmeten; 
Geheel een volk verzinkt: daar zit de ellendling neêr: 
Hij heeft geen vaderland, geen gâ, geen kindren meêr! 

{==445==} {>>pagina-aanduiding<<}

o, Zwijg, vermeetle! zwijg, die, door uw leed verwonnen, 
Den Vader van 't heelal, van myriaden zonnen, 
Als waar' 't eene andre magt, die ons die rampen zendt, 
Als konde er strijd bestaan, bij uwen druk miskent. 
Leer slechts met heldren blik in 't boek der schepping lezen; 
't Zal alles harmonie, 't zal alles liefde wezen; 
Een kunststuk, hoogst volmaakt tot in het minste deel; 
Een onafzienbaar groot, een goddelijk geheel. 
 
Wat, dwazen! wenscht gij toch? Wat wierd er van deze aarde, 
Wanneer, gestaâg bevrucht, haar zwangre schoot niet baarde? 
Of, zijn het zaadje alleen, dat ze in dien schoot ontvangt, 
De schitterende steen, die aan haar pijlers hangt, 
De digte marmerlaag, rijk door natuur geäderd, 
De diepe kolenmijn, door eeuwen daar vergaderd, 
Bestemd voor 't zonnelicht? en wilt gij, dat 't heelal, 
Als de afgrond schatten draagt, geen vruchten plukken zal? 
Neen, de Almagt zwaait den staf: geen deeltje gaat verloren, 
En door Haar' wil alleen wordt orde en heil geboren. 
 
Het aardrijk trilt en scheurt, en in d'onpeilbren schoot 
Ligt voor het vorschend oog de rijke delfstof bloot: 
Op 't nieuw ontgonnen veld en in miljoenen aâren 
Gaan nu de kunstenaar, de stoute wijsgeer gaâren. 
De gloênde lavastroom, dien de Etna schuddend braakt, 
Verkoelt allengs op 't veld, waaruit ze een kerkhof maakt; 
En vormt, wanneer reeds de asch des lijders is vervlogen, 
Een heerlijk Paradijs, een wellust voor elks oogen: 
Soms baant hij zich een' weg naar 't afgelegen strand, 
Graaft diepe havens uit, als met een reuzenhand, 
En sticht, waar mos en heide op d'armen bodem kwijnen, 
Een Tyrus, een Carthaag, een drijvend woud van pijnen. 

{==446==} {>>pagina-aanduiding<<}

Of, vindt ge, in al wat aarde en diepte en hemel biedt, 
De grillen van 't geval, maar doel en orde niet? 
En waant ge aan hun genot geen hooger nut verbonden, 
Den duur van 't geen gij oogst bepaald tot korte stonden? 
Ondankbre! aanschouw natuur; dwaal door haar rijken rond: 
Zij dwingt u eerbied af, en sluit den lastermond. 
Één korrel valt in de aarde, en geeft er honderd weder; 
Één kern betrouwt ge aan haar, daar rijst een achtbre ceder; 
De zachte regen daalt, en, eer gij 't nog vermoedt, 
Speelt reeds de heldre beek al kabblend aan uw' voet. 
Zij stort haar stroompjes uit, door eigen kracht gedreven, 
En vormt den breeden vloed, waarop uw kielen zweven. 
Dat vreeslijk zeegevaart', de schrik van Zuid en Noord, 
Dat Oost en Westen sluit, sproot uit een' eikel voort; 
Dat ruim en wapprend zeil, de wiek der trotsche vloten, 
Lag onlangs, ongevormd, in 't zaadje nog besloten; 
Die schitterende zij', bij 't gloren van de zon, 
Is 't fijne draadje, dat een kruipend worpje spon; 
Dat ijzer, uit den schoot der diepe mijn gedolven, 
Bedwingt de reuzenkracht van de opgeruide golven; 
En 't sulfer, schoon het woel', dat de aarde kraakt en splijt, 
Is 't vuur, waardoor ge, o dwaas! de heer der schepping zijt. 
 
Neen, doelloos is hij niet, die schat aan u gegeven; 
Uw aanleg, sterveling! is werkzaamheid en leven: 
Wat ge ook van d' akker maait, wat ook de mijn bevatt', 
't Is een gespannen veer, 't is een vermogend rad. 
Daar vliegt de molenwiek door d'adem van de winden, 
Om van de harde schil het voedend meel te ontbinden; 
Hier drijft het kunstig werk, aan andren dienst gewijd, 
De zaag, die door het hart der trotsche stammen snijdt; 
Ginds doet het, door den slag, in diepen bak of kuipen, 
Het vocht van 't kleevrig zaad, de nuttige olie, druipen; 
Hier vloeit het ruw metaal, dat in de mijngroef lag; 
Daar dreunt de smidse door den doffen hamerslag; 

{==447==} {>>pagina-aanduiding<<}

Ginds wordt, door heeten stoom, het raderwerk gedreven, 
En geeft de damp alleen aan alles kracht en leven; 
Terwijl een hooger kunst het goud en zilver smeedt, 
En uit den diamant het vuur te lokken weet. - 
 
+ hart van 't veezlig vlas gewonnen, 
Of door den nijvren worm op 't voedend blad gesponnen: 
Wie roemt het naar den eisch, wanneer het snorrend rad, 
In ongestoorden zwaai, het fijne weefsel vat, 
En 't stevig garen zich, door 't onophoudlijk drillen, 
Tot breede klossen vormt om de metalen spillen? 
Wie maalt den weversstoel, waar dit gewrocht, vereend, 
Van kunst en noeste vlijt een' nieuwen vorm ontleent, 
En ook verbeelding zich, op altijd forsche pennen, 
Aan rijken bloemendos en vinding doet herkennen? 
Verschillend is het doek, dat ons de Ganges biedt, 
Waarop het oog den glans van 't lagchend Oosten ziet, 
Van 't geen het Noorden vormt, waar helder witte draden 
Aan kleuren armoê, maar een' kieschen smaak verraden. 
Hier 't fijne neteldoek, daar 't rijk versierde chits; 
De lose en fijne kant, de minder kostbre spits; 
Het schoon en luchtig gaas, waardoor de knapen gluren, 
Wanneer zij op 't albast der frissche maagden turen; 
En 't rijk geschenk der kunst, het schitterend damast, 
Waarop Bataafsche vlijt des vreemdlings oog vergast. 
 
Wie telt het alles op, wat lijm en vijl bereiden; 
Wat vuur en vlam ontbindt; wat zuur en zouten scheiden; 
Wat kracht en kunst ons biên; wat rijk vernuft al teelt, 
Als 't op zijn wieken zweeft, en schept en tooit of speelt; 
Wat ons de wijsgeer schenkt, de vrucht van zwoegend slooven: 
Een' meêr dan aardschen gloed, een godlijk licht van boven; 
En wat het rustloos brein, het onuitdoofbaar vuur 
Vormt uit d'onmeetbren schat, den rijkdom der natuur? 

{==448==} {>>pagina-aanduiding<<}

Neen, doelloos is hij niet, noch voor een stip der aarde, 
Slechts voor een enkel volk in d' engen kring van waarde: 
De Wijsheid, die hem schonk, ontsloot de rijke bron 
Voor 't kleenste deeltje zelfs, beschenen door Haar zon. 
Behoefte voert hem rond; de smaak weet hem te kruiden; 
Het Noorden wordt vergast op 't geurig ooft van 't Zuiden; 
En, waar Potosis mijn het schittrend zilver biedt, 
Versmaadt de Peruaan der Noren ijzer niet. 
Het ros schuimt voor de vracht; de kemel vindt, beladen, 
Door Barcaas woestenij de schaars betreden paden; 
Het bootje wiegt zich zacht op d' onbewogen stroom, 
Gedreven door een windje, een roeipen of een' boom; 
Terwijl het zeekasteel, in weerwil der orkanen, 
Den breeden rug beploegt der zilte waterbanen, 
Het sneeuwgewest bezoekt, den grond, waar 't Kreeft-vuur zengt, 
En aan het nijvre West den geur van 't Oosten brengt. 
 
Uw wijsheid, eeuwig God! staat aan dien boog geschreven, 
Waarlangs de lichtstraal snelt, miljoenen bollen zweven; 
Lacht in het needrig bloempje, in 't vrolijk groen der blaân, 
In elken reus van 't woud, in 't kleinste mijtje ons aan. 
De storm, die ceders knakt; dat vriendlijk lisplend zuchtje; 
De zware zomerdamp; het spelend lenteluchtje; 
De berg, die in zijn' schoot de rijke mijnstof voedt, 
En, als hij vlammen braakt, het aardrijk daavren doet; 
De wolken, dreigend zwart, waaruit de bliksems schieten, 
Die op de smachtende aard' haar koele stroomen gieten: 
Al wat Uw goedheid schiep, eik werkstuk van Uw hand 
Houdt magt en liefde vast, in ongestoord verband. 
 
Aanschouw dit, gij die mort! één hoofdtrek moet u treffen, 
Het vol en dankbaar hart tot aller Vader heffen: 
't Is de onmiskenbre band, dien ge allerwegen vindt, 
En die 't verhevenst schoone aan 't nuttige verbindt. - 

{==449==} {>>pagina-aanduiding<<}

Hier is de dichter arm; hier kan 't gevoel slechts spreken; 
Hier zal 't der rijkste tale aan kracht en vuur ontbreken; 
Hier gloort een majesteit, die Rubbens zelfs niet maalt, 
Die op het mosje ligt en van de Orions straalt. 
 
Komt, schetst haar, zoo gij kunt, Homerus echte zonen! 
Wijdt, Haydens, Mozarts! haar uwe onnavolgbre toonen; 
Schept wondren, Rafaëls! dat, schilders! op 't paneel 
Het schitterend vernuft met duizend bloemen speel': 
Hoe nietig is uw kunst! Hoe maalt gij door uw verven 
De morgenvonken, die in 't goud van d' avond sterven; 
Dat vuur, dat al, wat leeft, door gloênde stralen voedt, 
Het zaadje kiemen en de vruchten blozen doet; 
Dat vriendelijke licht, uit de eigen bron geboren, 
Dat al de bloemen kleurt, die op haar' stengel gloren, 
De warmtestof geleidt, die 't uit die bron ontleent 
En met den rijken gloed tot weldoen zich vereent? 
Hoe schetst gij ons den nacht, als zilverwitte stralen 
Op 't donker groen van 't woud, op effen beekjes dalen, 
De nacht in neveldoek de vruchtbre velden tooit, 
En voor den morgenstond ontelbre parels strooit? 
De dichtsnaar trill' voor u, o alverkwikkend dropje! 
U hang' het kunstpenseel om 't blozend rozeknopje; 
U zinge een tooverstem, bezield door 't uchtenduur: 
Wie maalt u, diadeem der prachtige natuur! 
 
Waartoe dat rijk tapeet van schitterende kleuren; 
Uw honigkelk, o bloem! uw lieflijke ambergeuren; 
Dat windjes zoet gekoos, als 't door het loover gaat, 
En op de onzigtbre wiek die fijne deeltjes laadt? 
Is niet voor 't sterflijk oog die rijke dos gegeven? 
Is, schepselen! die geur niet dienstbaar aan uw leven, 
Daar hij op vlerken van den dartlen zefir snelt, 
Den zwaren damp verdunt en 't evenwigt herstelt? 

{==450==} {>>pagina-aanduiding<<}

Uw ruim, azuren boog! dien zelfs geen Newtons meten, 
Is niet alleen de baan van zonnen en planeten; 
Maar ook de onfeilbre baak, die voor den zeeman licht, 
De bovenaardsche gids, die roer en zeilen rigt, 
Het golvend spoor hem baant, hem leidt in 't nachtlijk donker, 
En zijne zorg verdrijft door vriendelijk geflonker. 
 
Daal, zangster! van uw vlugt naar die verheven spheer, 
Bewust, hoe zwak gij zijt, op de aarde needrig neêr. 
Wat waagt ge in d' ether u, op onbeproefde pennen! 
Wat wil het sterflijk oog den vuur- en lichtstroom kennen! 
Aanbid, waar gij de stem van heel de schepping hoort: 
Haar lof is harmonie en 't algemeen akkoord! 
 
Als, waar roos en anjer bloeijen, 
Vluggewiekte windjes stoeijen 
En de dartle vlinder snort; 
Als, uit koelen damp geboren, 
Rijke diamanten gloren 
En het dal een Eden wordt; 
 
Als, in 't loover der abeelen, 
Tortels kirren, vinkjes kwelen, 
Om haar nest de zwaluw giert, 
En 't verteedrend nachtegaaltje, 
Bij het eerste morgenstraaltje, 
't Bruidsfeest van de lente viert: 
 
o! Dan roept het lieflijk toontje, 
o! Dan zegt het bloemenkroontje, 
o! Dan spreekt de nijvre bij: 
‘Één is 't doel en ééne is de ader; 
Alles leeft door eenen Vader: 
't Groot heelal is harmonij.’ 

{==451==} {>>pagina-aanduiding<<}

Ook als scherpe doornen steken, 
Wij de rozen zien verbleeken, 
En de lijder alsem drinkt; 
Ook als donderslagen bonzen, 
Winden loeijen, stroomen gonzen, 
De aarde splijt en Lisbon zinkt. 
 
Dan, wat ook den boezem griefde, 
Roept natuur: ‘Uw God is liefde! 
Leer hem kennen, d' aardschen druk: 
Zoete vreugd en hartsbeklemming, 
Ééne, o mensch! is haar bestemming; 
't Godlijk doel: het hoogst geluk.’ 
 
h. van loghem. 




Het hart.

De kleine wereld heeft, even als de groote, hare middelpunten, om welke alle de deelen, waaruit zij is zamengesteld, zich wentelen, waar de bron van het leven en de beweging schijnt te wezen, die haar bezielen. Twee voorname deelen zijn er, de hersenen en het hart, welke beide als middelpunten van ons bestaan begroet worden; maar, hoe naauw de eerste ook mogen vereenigd wezen met onze kleine-wereldziel, het hart is toch het ware middelpunt; het is de zon, waarvan het hoofd, de maag, de handen en voeten, als zoo vele planeten, hun licht en warmte ontvangen. Zoolang het zijn koesterend vuur gelijkelijk en regelmatig door het gansche gestel verspreidt, kan de harmonie der spheren niet schooner wezen. Wordt zijn weldadige invloed eenzijdig, dan wordt de gelijke gang van het geheel gestoord. Staat dat hoofdrad stil, zoo verandert het schoon geheel eensklaps in een' gedaanteloozen klomp. Even min, als men in hier en daar verstrooide luchtsteen-brokken een' wereldbol kan wedervinden, vindt men in de

{==452==} {>>pagina-aanduiding<<}
vermolmde overblijfselen, die het knekelhuis bewaart, de edele gestalte van den mensch weder.
Hoe gelukkig waren wij, was die zon der kleine wereld waarlijk altijd het middelpunt harer bewegingen! Dan ware er ten minste, in haar geheele aanwezen, eenheid en zamenhang. Maar nu gaat het met ons, als het met eene planeet zoude gaan, die slingerde tusschen twee zonnen, waarvan nu de eene, dan de andere meer invloeds op haar uitoefende. Vergeefs zouden onze sterrekundigen op de wacht staan, om hare gangen te begluren, op hoop van eens hare baan te kunnen berekenen. Zij zouden het eindelijk moeten opgeven, gelijk onze genees- en onze zedemeesters het hebben moeten opgeven, om, uit hetgene zij van den mensch zien, te bepalen, wat van hem worden zal.
Ware ons hart het éénige middelpunt van ons bestaan hier op aarde, geen uurwerk zou regelmatiger gaan, dan ons leven. Het ontvangt het bloed zoodanig door de zuiverende organen bewerkt, dat het juist geschikt is om hetzelve te prikkelen. Door die prikkeling aangezet, drijft het dat bloed, door duizend en duizend buisjes, in het geheele ligchaam rond, waar het zijne voedende deelen afzet, zich met het afgesletene belast, dat wederom, door de zuiverende werktuigen trekkende, ontlast, en zoo op nieuw geschikt wordt ter prikkeling des harten. In dien kring is het gansche leven besloten. Zijn er punten van aanraking, zij zijn weinige en onder het bedwang des ligchaams. Spijs en drank en de vrije lucht, ziet daar alles.
Maar nu de hersenen zulk een' invloed op ons bestaan uitoefenen, is hetzelve veel onzekerder geworden; de vastheid van ons zamenstel en de gelijkmatigheid onzer bewegingen zijn verloren gegaan. Het is niet meer de honger, die ons eten doet, om onze sappen te herstellen; maar de smaak, om ons gehemelte te prikkelen. Wij ademen niet meer ruim in de vrije lucht; maar in eene lucht, waarin wij ons meester gevoelen. Menige schoone ademt niet ruim, dan in den

{==453==} {>>pagina-aanduiding<<}
geurigen dampkring van een' hoop smachtende aanbidders; voor een' ambtenjager is de zuiverste lucht in eene stikvolle antichambre; voor een' hoveling stroomt zij uit het oor van den vorst. De polsslag hangt niet meer af, zoo als de physiologen ons verzekeren, van den indruk des bloeds; maar van hetgene wij zien en hooren en voelen zelfs. Een zachte handdruk, of het geritsel van de bladeren, doet den wachtenden Celadon het hart in den hals kloppen; een spinnekop den levendigsten polsslag stilstaan. Maar, wat nog erger is, onze gedachten zelve, onze hoop, onze vrees, een bloot vermoeden brengt meer wanorde in ons gestel, dan alle vochten zouden doen, zoo zij bedorven waren, en alle vaste deelen, zoo er geen op zijne plaats zat.
Wij moeten kiezen. De hersenen moeten het middelpunt zijn, of het hart. Kiezen wij 't eerste, dan moeten wij ook te vreden zijn met een' schijn of schaduw van ligchaam, zoo wat half etherisch van natuur, louter zenuw en gevoel. Ons geheele ligchaam is van zenuwen doorweven; op elke werking van eenig belang oefenen zij eenen grooten invloed uit. Zijn zij nu een naauw vereenigd geheel met de hersenen, zoo is er noch standvastigheid, noch regelmatigheid mogelijk. Onze hersenen toch zijn het werktuig der ziel, en eene menschenziel blijft geen oogenblik in dezelfde stemming. Die veranderlijkheid wordt nu medegedeeld aan de deelen, waarvan ons stoffelijk bestaan afhangt. De maag, die de spijzen moet verteren, de vaatjes, die er het voedsel uit moeten opnemen, die, welke het door het geheele ligchaam moeten rondvoeren, worden telkens gestoord in hunne noodzakelijke bewegingen. Bij den een' maakt eene lage zitplaats aan tafel, bij de andere een mislukte opschik, bij de derde het kostbaar tafelservies, waarop zij een nijdig oog slaat, de beste spijzen onverteerbaar. En kunnen wij verwachten, dat lever en huid vrij zullen werken, en ons ligchaam van het nadeelige ontlasten, als wij nacht en dag krampachtig zijn ingespannen, om eene bedorvene plaats van

{==454==} {>>pagina-aanduiding<<}
een oud schrijver te herstellen, of orde te brengen in de verwarde financiën van een' Europeschen staat?
Men houdt den vierkanten boer, die, den ganschen dag, in de brandende zonnehitte, zonder hinder zwoegt, en met eene luchtige hand het zware kouter omdraait, voor sterker van ligchaam, dan den staatsman, die, in een' hoek van zijne gemakkelijke koets geschoven, waar hij naauwelijks eene plaats inneemt, met meer moeite zijne holle oogen over het veld schijnt te wenden, dan die boer zijn' ploeg. Maar, zoo de eerste slechts eene tamelijke gezondheid geniet, zijne spillebeenen nog in staat zijn hem te dragen, zijne kromme vingers om zijn' naam onder een manifest of geheime nota te zetten, is hij inderdaad van ligchaam veel sterker. Bij den boer staat het geheele gestel onder den invloed des harten; zijn geheele bestaan is stoffelijk, en de werking zijner hersenen maakt geen grooter deel van zijn leven uit, dan die van zijne handen of zijne maag. Bij den anderen voeren zij den schepter, en brengen de werking des harten, zoo zij kunnen, tot niets. Het hart van den staatsman moet zich slechts zoo veel bewegen, als even noodig is, om leven in de toppen zijner vingeren te brengen. Naar het gele aangezigt mag het geen bloed jagen, in borst en ingewanden geene weldadige warmte verspreiden. Welk een ijzeren gestel moet het wezen, dat zich staande houdt, waar zoo weinig is, wat stevigheid en kracht aanbrengt! Zouden wij niet buigen met ontzag voor een wonderwezen, dat, geheel behoorende tot de wereld der geesten, het zij dan kwade of goede, nog plaats blijft beslaan onder ons?
De ouden plaatsten de kracht, waardoor wij leven, in de borst; daar is het vuur, dat het geheele gestel verwarmt. Het hoofd en de hersenen hielden zij voor een koud deel, geschikt ter verkoeling des overigen ligchaams. Men heeft hun dat zeer kwalijk genomen, en de ontleedkundigen hebben ons bewezen, of althans 't ons voor bewezen aangerekend, dat er te veel bloeds naar den kop stijgt, en met te veel drifts, om daar

{==455==} {>>pagina-aanduiding<<}
eene mindere levenswarmte te verwachten. En wij zouden zeer verkeerd doen, hun geen gelijk te geven: want, behalve dat men de ouden reeds lang genoeg voor wijzer en beter gehouden heeft dan hunne thans levende naneven, behoeft waarlijk elk onzer niet eens naar zijn' buurman om te zien, om zich te overtuigen, dat, zoo als wij nu geschapen zijn, het hoofd warm en het hart koud is. Door den tooverslag der verbeelding aan het logge stof onttrokken, worden wij zwevende gehouden tusschen hemel en aarde in eene etherische wereld, in het rijk der mogelijkheden. Wij zijn niet meer vleesch en bloed, maar geest en leven; wij bepalen onze krachten niet meer op één punt, of doen, zoo als jan de witt, het een na het ander; maar wij breiden ons uit in de oneindigheid, omvatten het gansche zamenstel des heelals en den loop der eeuwen met onze gedachten, en, op onze eigene schouders staande, zien wij verder, dan ooit menschen vóór ons zagen, de wereld uit.
Wie zich zoo veel vermeet, kan toch waarlijk niet vorderen, dat hij, als thomas parr, na 152 jaren levens, met een gaaf ligchaam in het graf dale. Men neemt het der natuur kwalijk, dat die uitstekende vernuften, welke men geniën noemt, doorgaans zoo vroeg worden weggenomen. Met even veel gronds kon men het kwalijk nemen, dat een vuur te spoediger uit is, naarmate het heviger brandt. De wijze natuur heeft gedaan, wat zij kon. Het hart ontvangt zoo weinig zenuwen, dat een groot ontleedkundige (*) zelfs beweerd heeft, dat het er geene in 't geheel ontvangt. De hersenen hebben er dus uit den aard een' geringen invloed op. Maar, wanneer nu de lastige logeergast, die wij in onzen aardschen tabernakel bergen, zonder eens te weten, waar zij er eigenlijk zit, volgens hare heerschende neiging zoo den baas speelt, dat de geheele kracht des levens als van haar uitgaat, dat alle deelen

{==456==} {>>pagina-aanduiding<<}
der kleine wereld als van hare hand vliegen, moet dan niet eindelijk het hart, van kracht verminderd, bezwijken voor haren invloed, en, in plaats van den eersten stoot ter beweging te geven, dien nu ontvangen en lijdelijk worden?
Hieruit volgt dus, dat wij niet te veel denken, niet te diepzinnig studeren moeten? - Dit volgt er zeker uit; maar ook, dat wij even min hoog vliegen met onze wenschen en begeerten als met onze gedachten, en, zoolang wij hier zijn, nergens zoo zeer naar behooren te trachten, dan naar een' geregelden polsslag.

J.V.


Over de huishouding der insekten, of gekorvene diertjes.

(Vervolg van bl. 398.)
Niet alleen bootsen de Insekten, op eene zoo oneindig menigvuldige wijze, ieder voorwerp der natuur na, maar men kan ze ook, zonder overdreven te zijn, als voorstellingen van denkbeeldige wezens buiten en boven de natuur beschouwen. De Vlinder, met schoonheid en pracht versierd, door blinkende vleugelen over de velden des hoogeren dampkrings henengevoerd en uit elke bloem nektar zuigende, levert ons het denkbeeld van de zalige bewoners van gelukkiger werelden, van Engelen en Geesten, die tot de hoogte hunner volkomenheid gestegen zijn; terwijl andere wederom als zinnebeelden van onderaardsche wezens verschijnen. Sommige jagen ons vrees aan wegens de ontallijke horens, stekels en punten, die door elkander van kop en schouders uitsteken; andere door hunne schrikkelijk breede angels, met gruwelijke nijptangen gewapend. Letten wij voorts op de afschuwelijke kleur en het duivelsch uitzigt, dat sommige onderscheidt, op de donkere holen, waarin zij leven, op het onreine voedsel, op de

{==457==} {>>pagina-aanduiding<<}
roofzucht en het geweld, op de netten, die zij spannen en uitbreiden, en de groeven, die zij maken, om den onvoorzigtigen te vermeesteren, dan kunnen wij ons ter naauwernood onthouden, om dezelve als zinnebeelden van booze geesten, van vijanden des menschdoms te beschouwen, of als onreine geesten, die om hunne ondeugden en misdrijven uit de gewesten des lichts in de duisternis en verdoemenis ter neder gestooten worden. Deze gedachte schijnt ook linnaeus en fabricius voor den geest gezweefd te hebben, wanneer zij aan sommige Insekten de namen van Beëlzebub, Belial, Titan, Typhon, Nimrod, Geryon enz. hebben gegeven.
Inderdaad moet de beschouwing van een met Insekten rijk voorzien Kabinet elken mensch, die daarmede niet van nabij bekend is, op de oneindige verscheidenheid doen staren, welke hij te voren in de natuur nimmer had kunnen vermoeden; terwijl zij niet het minste gelijken naar hetgeen andere klassen van het dierrijk vertoonen, ja zelfs de uitsporigste voorstellingen der rijkste verbeelding verre overtreffen: en welken troost ontwaren zij hier niet, om in deze voorwerpen zelven de heerlijkste toonbeelden van schoonheid en overeenstemming te aanschouwen, daar deze afschuwelijkste schepsels, van hun schadelijk vermogen beroofd, door hunne ongemeene nuttigheid aanleiding geven tot het belangrijkst onderzoek!
Het genoegen echter, hetwelk die kennis verschaft, tot welke ik u verheffen wil, is bij verre na niet slechts tot de opsporing van den uiterlijken en sierlijken vorm bepaald. Al konden deze, hoe eindeloos schijnende, uitgeput worden, en, hoe wondervol, hunne belangstelling verliezen, zelfs dan nog zouden zij nieuwe bronnen van weetgierig onderzoek en genoegen verschaffen. De eigendommelijke, in het oog loopende verscheidenheid hunner vorming, in opzigt tot de werktuigen van voeding, beweging en broeding, tot de zintuigen van gewaarwording, en tot derzelver voortteling in alle klas-
{==458==} {>>pagina-aanduiding<<}
sen, van de ontleedkundige zijde beschouwd, opent gewis eene nieuwe wonderwereld, waarin men zich nimmer kan verzadigen. Ja, het is de aanschouwing van de bedrijven, de kunsten, de paardrift, het bereiden der nesten voor hunne jongen, het leggen en de soorten der eijeren, de gedaanteverwisselingen, het instinkt, de afgezonderde of gemeenschappelijke zamenwoning, en nog duizend wonderen meer, welke ons inderdaad bijkans boven de andere rijken der natuur gezamenlijk verrukt.
De Mensch is, als heer der schepping, trotsch op zijne uitvinding van nuttige kunstwerktuigen: maar hoe vaak wordt hij door de Insekten overtroffen! De aarde in kunstvormigen steen te verwisselen, was gewis bij de stichters van Babylon eene zeer gelukkige ontdekking (Genes. XI:3.); maar eene kleine Bij (Megachile muraria Latr.) heeft deze kunst naar eene kleinere verdeeling, en de witte Mieren of Termiten hebben haar, reeds van den aanvang der wereld, in het groot beoefend. De Mensch verheft zich als bouwmeester; maar hoe vele Insekten zijn er niet, die hunne woningen in vele kamers afdeelen, en met trappen, bogen, koepels, kolomgewelven enz. voorzien, ja naar evenredigheid twaalfmaal breeder kanalen uitgraven, dan dat door den Heer dodd voorgeslagen, hetgeen onder den Teems naar Gravesand zoude henenvoeren, zoo als de witte Mier! De Vrouw naar de mode, welke trotsch is op den glans en de schoonheid der scharlaken tapijten aan hare kostbare kamermuren, of op de prachtige vloerkleeden, waar boven zij niets prachtiger kent; deze weet niet eens, dat, vóór haren tijd, en vóór de ontdekking zelfs van het Tyrisch purper, een klein Insekt de wanden zijner cel met ongelijk schitterender tapijt behangt (Megachile Papaveris Latr.), en dat andere elken dag zilveren stoffen bewerken, die in weefsel en zamenstel oneindig fraaijer zijn. Even zoo is het met nog andere kunsten gelegen. Van welk groot belang is niet de uitvinding van het papier? En reeds sedert omtrent zesduizend jaren heeft een onzer gemeenste In-
{==459==} {>>pagina-aanduiding<<}
sekten (de gewone Wesp) hetzelve tot zijn nuttig gebruik weten te vervaardigen; en de Polistes nidulans Latr. maakt de pap en stof in gladheid en glans veel beter dan wij. De duikerklok of luchtpomp wordt voor een meesterstuk gehouden van menschelijke vinding; maar
bedient zich de Spin niet dagelijks van dezelve, en wel vernuftiger uitgevonden dan de onze? Zij immers zit op den bodem van het water, zonder nat te worden, en verschaft zich door eene veel eenvoudiger handeling, dan door eene dubbele pomp, de noodige lucht (Aranea aquatica L.). De larve van eene kleine Mot (Phalaena tinea serratella) bootst deze luchtpomp na, met zich naar vereisch een ledig te verschaffen, zonder eene andere kracht, dan haar eigen lijf. Volkrijke steden hadden de vereenigde krachten van vele menschen en eeuwen noodig, om hare woningen te voltooijen; maar bouwen de witte Mieren niet eene hoofdstad in weinige maanden, welke oneindig meer inwoners telt, dan de Keizerlijke steden Ninive, Babylon, Rome, Peking enz., zelfs in hare hoogste pracht?
Daar nu de Insekten ons zoo zeer vooruit zijn in hunne uitvindingen, behooren wij gewis hen meer bijzonder gade te slaan, dan wij tot hiertoe gedaan hebben; en het is gansch niet onwaarschijnlijk, dat de gevolgtrekkingen ons zeer vele wenken zouden leveren voor de verbetering onzer kunsten, manufakturen, ja zelfs voor eenige nuttige ontdekkingen, zoo als de schilder in zijne verwen, de verwer in zijne fijne katoenen, en de kunstwerker in zijne gereedschappen. De Insekten gaan hier te werk met eenen verwonderenswaardigen spoed en naauwkeurigheid, volgens eenparigen regel. Zij bezitten hunne zagen, spijker- en holboren, vijlen, messen, lancetten, scharen, tangen enz. Hunne werktuigen zijn ongelijk vaardiger en uitgebreider in zamengestelde werking, dan de onze. Deze daadzaak is geenszins zoo buitengewoon, als in den eersten opslag schijnt; want Hij, die alwijs en wondervol is in al zijne werken, is zelf de uitvinder en vervaardiger van den

{==460==} {>>pagina-aanduiding<<}
toestel der Insekten, dien men te regt als eene verzameling mag aanmerken van kleine patronen, die door Gods vinger te onzen gebruike en nutte zijn afgeteekend.
(Het vervolg en slot hierna.)


Maria Werder. (*)

(Der Preussische Patriotenspiegel. Leipzig, 1817.)

De heldenmoed eener vrouwe verdient wel onze bewondering. Het is loswaardig, wanneer de vrouw, welke de boeijen des teederen gevoels en der stille huisselijkheid draagt, uit haren beperkten werkkring tot het gebied des vrijen levens zich verheft, en moedig die duizende zwarigheden overwint, welke de mannenwereld niet kent, en dus in haar ook niet altijd waardeert.
Zulks deed die proskowia, die schoone boerin uit de omstreek van Smolensk. Een Fransch Overste valt met zijne makkers in haar huis, om haar tot het offer zijner vuile driften te maken. In haren nood grijpt zij eene hooivork, en doorboort daarmede dien ellendigen, naast welken zij nog twee zijner makkers dood nederlegt. Haar luid hulpgeschreeuw jaagt de overigen op de vlugt. De uniform des gedooden, zijn ordesteeken en de epaulets versieren de moorddadige hooivork. In zegepraal gaat zij aldus naar den Majoor protassow, en ter belooning wordt zij van hare lijfeigenschap ontslagen.
De deugd in het gewaad der ruwe natuur is als eene lichtende staartstar in de duisternis; verschrikkelijk is voor de

{==461==} {>>pagina-aanduiding<<}
menigte de beteekenis, welke hare stralen aan de aarde verkondigen. Maar de deugd, onder het oog van eenen meer vriendelijken hemel, in eene gelukkiger natuur, welke meer is, dan het donker bewustzijn van een hooger beroep, gelijkt naar eene heerlijk opgaande zon, welke den ontwaakten Genius der edelste vrijheid en menschenliefde in deszelfs schoonsten luister vertoont.
Zoo was maria werder. Zij leefde in eenen gelukkigen, maar kinderloozen echt, nabij Sagan, in Silezië, alwaar haar echtgenoot een klein landgoed bezat. Gebrek aan bezigheid vormde den goeden werder tot eenen politieken dweeper; ook hij was een van die vele duizend Sileziërs, welke metderdaad hebben bewezen, dat zij met liefde en trouw aan het huis van hohenzollern hingen.
Toen, na den slag van Jena, de Franschen en derzelver bondgenooten, de Beijerschen en Wurtembergers, Silezië overstroomden, aarzelde werder nogtans, bij de oproeping van den Vorst van pless, de wapenen op te vatten, omdat Duitschers in Silezië als vijanden huisden, en omdat hij overtuigd was, dat deze weldra met de Sileziërs zich zouden verbinden, om den algemeenen vijand over den Rijn te jagen. Toen eerst, toen zijne vrouw verklaarde, dat zij hem verzellen en ook den oorlog wilde leeren kennen, besloot hij daartoe.
Kort vóór de verovering van Glogau kwam maria werder met haren man in Breslau, alwaar toen het middelpunt der snelle wervingen was. Door de zon gebruind en met een sterk ligchaam, kon zij in hare verkleeding overal voor eenen man doorgaan; ook hare diepe stem misleidde - en zij werd aanstonds als Huzaar aangenomen. Haar man, echter, welken men als een ijverig vaderlander en bemiddeld ingezeten kende, kreeg aanstonds Officiersrang.
Het korps van den Vorst van pless, hetwelk nog niet geheel geordend was, moest weldra Breslau verlaten, en nam zijne stelling bij Strehlen in, om Breslau te ontzetten. In de nabijheid van Schweidnitz stond de afdeeling, waarbij maria werder diende. Een gedeelte der belegeringstroepen van Breslau, door van damme aangevoerd, had de Pruisen aldaar teruggedrongen, om zich naar Brieg, Neisse en Glatz te keeren. In een heet gevecht kreeg maria een schampschoot aan de linkerdije, en bij het verband zeide zij zeer

{==462==} {>>pagina-aanduiding<<}
naïf tot haren man: ‘Een gevecht is toch zoo erg niet, als gij mannen hetzelve schildert.’
De heelmeester, die bij haar geroepen werd, ontdekte hare sekse; maar zij bleef getrouw aan haar eenmaal opgevat voornemen. Maria werd weldra genezen; maar in een grooter gevecht bij Neurode, waar het korps van pless weder stand hield, maar eindelijk geheel verstrooid werd, verloor zij, door eenen sabelhouw, den kleinen vinger der regterhand.
‘Een van tien blijft negen!’ zeide zij schertsende bij het eerste verband, en hare bloeijende gezondheid verachtte de smarten der wonde, van welke zij weldra hersteld was. Zij was met haren man der gevangenschappe ontkomen; en naauwelijks hoorden zij, dat bij Zullichau, onder het bevel der Heeren van hirschfeld en rochow, een ander Pruissisch vrijkorps gevormd werd, of zij snelden daarhenen, en traden bij Naumburg weder in dienst.
Op den terugtogt naar Christiansstad gaf zij den raad, om de Bober-brug aanstonds af te breken. Het korps werd het gewaar, dat deze raad niet opgevolgd was! In het Priebusser-woud bleef zij de getrouwe gezellin van haren man, en kort daarna was zij mede onder de dapperen, waarmede de Luitenant van rochow, in Sagan, eene afdeeling Beijersche troepen, van tachtig man, opligtte. Tweeëntwintig Huzaren volvoerden met hem dit waagstuk. Kort hierna, van haren man gescheiden, ontmoette zij eene veel magtiger Fransche wacht, en werd, met zes krijgsmakkers, ontwapend en gevangen genomen. Deze gevangenneming was des te onaangenamer, daar het Fransch voetvolk was, hetwelk de Pruissische Huzaren in het digte bosch omsingelde. De Overste bardes, van het 27ste Fransche Regement van Linie, voor welken de gevangenen gebragt werden, zag maria werder scherp in het oog, en begon met haar een gesprek in de Nedersaksische taal. Hij vermoedde hare sekse, en liet haar een beter kwartier aanwijzen, dan aan hare lotgenooten. Zij verzweeg hare sekse ook niet langer voor hem, en door een vertrouwelijk gedrag zocht zij hem gerust te stellen, om des te gemakkelijker eene poging ter ontkoming te kunnen wagen. Kort daarna ontsnapte zij, en ontkwam gelukkig. Door verkleeding gelukte het onzer heldinne, weder naar huis ae komen, hoewel zij zeer voorzigtig moest zijn, want die

{==463==} {>>pagina-aanduiding<<}
geheele omstreek was met vijandelijke troepen bezet. De hoop, haren echtvriend weder te vinden, was verijdeld; want niemand wist iets van hem, en zijn landgoed had intusschen menige plundering ondergaan. Zij verkropte haar verdriet, en begaf zich den anderen dag reeds weder op weg, om haren man op te zoeken. In vrouwekleeding aanvaardde zij eene nieuwe reeks van lotgevallen; maar zij had nu met zoo menigvuldige en zoo groote gevaren niet te strijden. Overal ontving zij treurige berigten op hare navorschingen; en na drie weken keerde zij terug, zonder zelfs een spoor van haren man te hebben ontdekt. Zij vermoedde nu, dat hij gevangen genomen en naar Frankrijk weggevoerd ware. Zoo veel te grooter was hare vreugde, toen zij, weder te huis komende, haren man vond, die werkelijk reeds op weg naar Frankrijk geweest was, om naar de galeijen te worden gebragt, en ter naauwernood zijne wachters ontkomen was.
Den braven werder hadden zijne lotgevallen reeds veel gekost, en zijne landelijke huishouding was, gedurende zijne afwezigheid, in eenen bijkans reddeloozen toestand geraakt. Vlijt en zuinigheid, echter, hielpen hem weder winnen, wat de oorlog had verteerd; en twee jaren na den vrede van Tilsit ontdekte werder reeds weder eenen aanzienlijken spaarpenning onder de bewaring zijner echtgenoote. Zij had getracht denzelven te verbergen; maar, toen hij daarnaar vroeg, zeide zij: ‘Het gaat immers in het veld; daarvoor moet men sparen.’ Werder schudde het hoofd; want in deze jaren had hij de rust leeren beminnen, en verlangde niet weder naar het veld. Maria, echter, welke anders zoo dikwijls getreurd had, zonder kinderen te moeten leven, verheugde zich nu in haren zorgvrijen toestand, en verlangde naar nieuwe daden. ‘Alle goede Pruisen,’ plagt zij tot haren troost te zeggen, ‘zijn thans mijne kinderen; indien ik kinderen te huis hadde, zoude ik van dezelve niet kunnen scheiden.’
Toen haar man, in den herfst van 1812, een vierjarig paard wilde verkoopen, hetwelk hij aangefokt had, verklaarde zij hem, dat dit paard haar lieveling was, en dat zij het in den aanstaanden veldtogt voor zichzelve bestemd had.
Thans brak de oorlog in Pruissen uit. Maria besloot, naar Sagan te gaan, om deswege berigten in te winnen, en te huis zocht zij den sluimerenden ijver haars mans voor het vaderland weder te ontvonken. De vaderlandminnende

{==464==} {>>pagina-aanduiding<<}
Kerkleeraar van haar dorp ondersteunde haar getrouwelijk, en werder schuurde den roest van zijne wapenrusting.
Eens kwam zij, vroeger dan gewoonlijk, van Sagan terug, vloog ter kamer in, waar de Kerkleeraar met haren man juist de nieuwspapieren doorbladerde, viel haren werder om den hals, en zeide met tranen in de oogen: ‘In Breslau verzamelen zich alle goede Pruisen om hunnen Koning; het uur der verlossing heeft geslagen; op, en wapen u met mij!’
De huishouding werd besteld. Man en vrouw wapenden zich, hoewel hij niet geheel daarmede tevreden was, dat zijne heldhaftige echtgenoote hem weder wilde verzellen. Spottend vroeg hij haar: of het zoetelaarsleven haar zoo zeer bekoord had? Maar toen hij haar, in den Huzarenpels, op het paard zag rijden, hetwelk hij kort te voren had willen verkoopen, toen werd hij met eene inwendige vreugde en eenen heiligen ijver voor die zaak doordrongen, waarvoor zijne vrouw het zwaard had opgevat.
Mogen ook de bloodaards, de voorstanders der overdreven teedere vrouwelijkheid en der stompe traagheid, welke zelfs het ergste met geduld verduurt, het mannelijke in eene vrouw bespotten, derzelver spot is de stem der kwalijk begrepene beschaving en der ongelukkige verfijning, welke ons onder het juk der slavernij heeft gebragt, en ons voor altijd daarin zou hebben laten zuchten en verderven. Elk, die niet door dezen verwijfden, maar door eenen hoogeren geest, door een edeler vuur bezield wordt voor het hoogste op aarde, voor elke vrijheid van denken, spreken en doen, die zal ook in de vrouw de hooge vlugt van vaderlandsliefde en heldenmoed achten en vereeren, waardoor die edele gedreven wordt, om den strijd voor het vaderland te wagen, en om zich aan den dienst des Konings te wijden, wanneer geen huisselijke band haar aan de vreedzame woning boeit. Welke brave man zoude niet met vreugde belijden, dat ook in zijn hart de heldenmoed van zulk eene echtgenoote de heilige vlam der edelste vaderlandsliefde zoude ontstoken hebben, wanneer hem niet, zonder deze heldhaftige oproeping, de vrome ijver voor de zaak der geregtigheid reeds bezield had? Hoe zeldzamer het is, den moed en de kracht des mans met de ware trouw en warme liefde der vrouw voor alles, wat het hart streelt, vereenigd te vinden, des te bewonderenswaardiger is elke verschijning eener vrouw in het strijdperk van vergramde legers.

{==465==} {>>pagina-aanduiding<<}
Wie johanna van orleans niets bewondert, die verdient aan phryne's en messalina's onderdanig te zijn; en wie bij het heldhaftige vuur eener maria werder koud blijft, die moge zich aan den geveinsden gloed van sentimentele Romanschrijfsters warmen!
Werder gevoelde, hoeveel meer zijne echtgenoote deed, dan hij, en volgde haar met blijden moed.
Maar hij vond het thans in Breslau geheel anders, dan ten tijde dat het vrijkorps van pless werd opgerigt. Mannen en jongelingen drongen naar de vaandels; elk, die de wapenen kon voeren, werd geplaatst; want het gold den laatsten, vreesselijken reuzenstrijd voor het vaderland; en ditmaal moesten alle krachten voor het groote doel der verlossing des vaderlands ingespannen worden.
Beide werders waren goede ruiters en welgewapend. Zij waren onder de eersten, welke in het tweede Silezische Regement Huzaren in dienst traden. Maria werder was in den kleinen dienst reeds zoo geoefend, dat zij zelve weldra de rekruten moest exerceren. Niemand wist van hare sekse, want zij had altijd hetzelfde kwartier met haren man. Reeds in Polen, waar dit Regement zeer veel leed, kreeg zij den rang eens wachtmeesters, en haar man stond in haren dienst. Met groote naauwgezetheid volbragt zij ook thans haren pligt; zij bezag de paarden, onderzocht het voeder, zag gestreng toe op den dienst der gemeenen, en was desniettegenstaande de lieveling van allen, welke nog altijd hare sekse niet vermoedden. Aldus leefde zij tot den wapenstilstand, en wanneer de gelegenheid zulks eischte, vocht zij met onvermoeide dapperheid. Ondergaat het vrouwelijk geslacht de vermoeijende bezwaarnissen doorgaans gemakkelijker dan de sterkere man? Althans maria werder was, van de geheele kompagnie, altijd de eerste Huzaar op de alarmplaats, de waakzaamste op de voorposten, en de zorgzaamste voor zijne onderhoorigen en derzelver paarden.
Gedurende den wapenstilstand kreeg zij verlof voor eenen onbepaalden tijd; zij ging naar haar landgoed beschikte de verdere regeling harer huisselijke zaken, en keerde toen, onopgeroepen, naar het Regement terug, waarbij haar man intusschen altijd gebleven was. Zij vond hem gezond weder, en schepte nieuwen moed, om de vermoeijenissen van den veldtogt in Saksen met volharding te verduren. In het voorspel van den

{==466==} {>>pagina-aanduiding<<}
slag bij Leipzig bragt zij alleen twee Fransche Voltigeurs gevangen op, en op den eersten dag van den slag was zij het, welke de Huzaren weder verzamelde, en haren wijkenden man, met verontwaardiging, toeriep: ‘Schaam u, werder! Zijt gij een Pruis?’
Werder vergaf haar dit gezegde eens edelen toorns, en op den avond vóór den beslissenden strijd van den laatsten dag bij Leipzig zeide hij tot haar: ‘Indien wij morgenavond nog leven, dan zullen wij gelukkig sterven!’
‘Van dezen dag,’ hernam zij, ‘hangt het lot van ons volk en ons vaderland af. Daarom moeten wij dapper zijn, en op de hulp des Almagtigen vertrouwen.’
Een bloedig morgenrood brak uit duistere wolken door. Maria nam een aandoenlijk afscheid van haren echtgenoot, en nu ging het in 't gewoel van den strijd. Maria, welke bij het Regement onder den naam van werder II was opgeschreven, werd weldra van haren man gescheiden, geleidde hare onderhoorigen met eene voorbeeldige orde en bedaardheid, en zocht den moed weder op te beuren, waar dezelve scheen te verflaauwen.
Tegen den middag werd het paard onder haar doodgeschoten; haastig rees zij op, streelde het stervende dier nog eens den hals, en zag om naar een ander paard. ‘Mijne arme lizette!’ was de korte zucht, waarmede zij op een ander paard sprong, hetwelk een Huzaar, genaamd derloff, haar bragt. Maar dit dier, een vurige Noorman, welken zij niet aanstonds wist te behandelen, vloog met haar op het vijandelijk voetvolk in. Vele der Huzaren, welke hunnen geliefden werder niet wilden verlaten en verliezen, renden haar na, eensdeels om den dapperen te redden, anderdeels omdat zij deze vlugt voor eenen stouten aanval hielden. Intusschen werd maria haar paard weder meester, en naakte van dit oogenblik gebruik, om met hare Huzaren eenen Franschen infanteriepost, welke eene batterij dekte, te verjagen. Dit was de eerste beslissende aanval, waardoor, met weinig bloedvergieten, eene veldbatterij den braven Pruisen ten buit werd.
Hier verdient de tegenwoordigheid van geest eene eervolle melding, waarmede onze heldin, zelfs in het grootste gevaar, zich de gunst des oogenbliks wist ten nutte te maken, en ook thans van het lot het meeste voordeel te trekken. De

{==467==} {>>pagina-aanduiding<<}
vlugt van een schuw paard in den stouten aanval eens heldhaftigen krijgers te veranderen, is meer, dan de wanhopige verdediging des ongelukkigen, welken zijn ongetemd ros in de rijen der vijanden slingert, die met onstuimigheid over het slagtoffer heenstorten. De Voorzienigheid zelve scheen den heldenmoed, in deze magtige overwinning over de oproerige krachten van het dier, te vereeren; zij deed de stoute omkeering van lijden in een moedig handelen gelukken, en voor deze keer bevestigde zij het verleidelijke: audentes fortuna juvat (de fortuin begunstigt de stouten), hetwelk reeds zoo dikwerf de verrader der menschheid is geworden.
Ook de Officieren en gemeenen des Regements erkenden het buitengewone van dit geval, en, ten blijke zijner tevredenheid, drukte de Majoor zijnen braven wachtmeester de hand. Er was nog veel te doen op dezen heeten, maar roemrijken dag, en spoedig ging het voorwaarts. Overal was maria dapper en gelukkig; maar bij hare zeldzame vaderlandsliefde bewaarde zij ook het hoogere gevoel van deelneming en menschenliefde, hetwelk ontzag voor gevangenen en gekwetsten aanbeveelt en voor spoedige hulp zorgt.
De storm was voorbij, de zege behaald; maar onze heldin kon zich daarover nog niet verblijden: want, toen men den volgenden dag de overblijfselen des Regements in orde schaarde, miste zij, met de vele braven, welke den heldendood voor het vaderland stierven, ook haren man. Er kwamen berigten in, dat hij, na eene gevaarlijke wonde, van het paard gestort was.
‘Nu snelde ik,’ verhaalt zij zelve, ‘met het aanbreken van den dag, naar den Majoor, ontdekte hem mijne sekse, en mijne betrekking tot den gesneuvelden werder. Ik bad hem, mij te ontslaan, om mijnen man op te zoeken. Hij verstomde, toen hij dit hoorde, en gaf mij aanstonds mijn ontslag. De zon was pas opgegaan, en lachte weder vriendelijk op de vlakte, toen ik, geheel alleen, op het slagveld kwam. Welk een gezigt! Drie uren lang stapte ik over bebloede velden, en hoorde niets dan het gejammer der stervenden, hetwelk mijne zintuigen, tot beseffeloosheid toe, bedwelmde. Eindelijk ontmoette ik lijken, welke de uniform van ons Regement droegen. Even als in eene paradehouding lag hier eene geheele reeks van onze Huzaren, en ginds, op eene kleine hoogte, riep mij eene,

{==468==} {>>pagina-aanduiding<<}
mij bekende, stem bij mijnen Regementsnaam. Ik ging daarhenen, en herkende mijnen Luitenant, die boven de heup zwaar gekwetst en den dood nabij was. Ik knielde bij hem; hij stierf in mijne armen. Stervend wees hij met zijne regterhand naar een lijk digt bij hem, en zeide: “Daar ligt uw broeder!”
Ik stond op, en ging, waarheen hij mij gewezen had. Geen traan kwam in mijn oog: de smart had mij bedwelmd. Lang, zeer lang vertoefde ik op dit kerkhof, waar de dooden nog op graven wachteden. Ik vond het lijk van mijnen geliefden werder, met vele wonden overdekt, koud en stijf. Een schoot door de linkerborst was het onbedriegelijk bewijs zijns doods. Ik bewaarde al mijne standvastigheid, om den geliefden te zien ontkleeden en begraven.’
Ook dit treffend voorbeeld bevestigt, dat in de overmaat van smart elke weeklagt verstomt, en dat het oog van den diepbedroefden zonder tranen den doodgraver aanschouwt, welks spade den geliefden, den vriend en weldoener met aarde bedekt. Een sombere, doodsche rouw heeft ons bevangen, welke de ziel naar haarzelve keert, en dán eerst in jammerende klagten losbreekt, wanneer de eerste bedwelmende storm der smart voorbij is. Zoo was ook de droefheid van onze maria werder. Het was nu bekend, dat de brave wachtmeester eene vrouw was, en, op den raad harer vrienden, keerde zij nu in hare eenzame woning terug. Daar leeft zij thans in stille rust, den dood van haren dierbaren werder betreurende. Dagelijks sticht zij hem eene nieuwe, vereerende gedenkzuil, door hare heete tranen. ‘Ik zou gelukkig zijn,’ hoort men haar zeggen, ‘daar mijn vaderland vrij is, zoo mijn werder nog leefde!’


Voorspellingen van vader Beauregard.

Dertien jaren vóór de Fransche Revolutie zamelde men de voorspellende uitdrukkingen op, waarmede Vader beauregard de gewelven van Notre-dame te Parijs deed wedergalmen, en waarvan wij de letterlijke vervulling beleefd hebben. ‘Ja Heere, Uwe tempels zullen beroofd en verwoest worden, Uwe feestdagen afgeschaft, Uw naam gelas-
{==469==} {>>pagina-aanduiding<<}
terd, Uw eerdienst verbannen! - Maar wat hoor ik, groote God! wat zie ik? De gewijde gezangen, welke van uit de heilige gewelven Uwen naam ter eere werden aangeheven, worden vervangen door dartele en ontuchtige liederen! En gij, schaamtelooze Godheid van het Heidendom! ongebondene Venus! gij komt hier stoutmoedig de plaats beslaan van den levenden God, u op den troon nederzetten van den Allerheiligsten, om den misdadigen wierook te ontvangen van uwe nieuwe aanbidders!’
Ik heb van onderscheidene personen van het oude Hof, dat dezelfde Vader beauregard, predikende te Versailles voor den Koning, den Zondag van het Lijden, in 1789, in het midden zijner rede op ééns steken bleef, en, na een lang stilzwijgen, gedurende welk men zijn gelaat bezield zag door eene geheimenisvolle uitdrukking, met eene donderende stem uitriep: ‘Frankrijk! ... Frankrijk! ... uwe ure nadert; gij zult in verwarring nederstorten, omgekeerd worden.’ Ten aanzien van dezen onstuimigen en schrikkelijken uitroep is opmerkelijk, dat dezelve in geene de minste betrekking stond met het vervolg zoo min, als met het vorige der leerrede.
Van den jare 1778 af deed Vader beauregard dezelfde voorspellingen hooren in alle de kerken der hoofdstad. Deze jeremia, vervolgd zoodra de Revolutie losbrak, en uitgebannen (gedeporteerd) in 1792, week achtervolgens naar Londen, Maastricht en Keulen, waar hij, door verscheidene Vorsten, met de teederste belangstelling ontvangen werd. Na eene naauwkeurige herziening zijner werken, voleindigde hij zijn apostolisch leven in 1804, oud 72 jaren, op het kasteel van Groning, in Zwaben, bij de Prinsesse sophia van hohenlohe.


Zonderlinge plaatselijke gewoonten.

De vrouwen van Lagny, eene stad, gelegen aan de Marne, zeven uren van Parijs, stonden altijd bekend als beminnelijk en vriendelijk. Doch men heeft het daar, en met reden, geladen op de nagedachtenis van den Maarschalk de lorges, die, ter zake van eenen volksopstand in 1544, goedvond, de ingezetenen op eene hem schandvlekkende wijze te

{==470==} {>>pagina-aanduiding<<}
straffen. De stad werd stormenderhand ingenomen, en, onder schijn van bevrediging, noodigde hij alle de vrouwen der burgerij op een bal, waar zij niet verzuimden zich te laten vinden. Te midden van dit feest, terwijl de gastvrijheid en de vreugd alle wantrouwen schenen verbannen te hebben, deed de Maarschalk de deuren sluiten, de lichten uitdoen, en in datzelfde oogenblik werden de danseressen, zonder uitzondering, overgelaten aan de beestachtigheid der soldaten. Ziedaar een voorval, te luide door de geschiedenis wereldkundig gemaakt, tot groote spijt van de vrouwen van Lagny, en nog meer van hare mannen! De naam van den Maarschalk de lorges is daarom te dier stede ook zoo afschuwelijk, dat, als iemand dien noemt, of wel naar gerst vraagt (de l'orge), zoo hij niet dadelijk de hand in den zak steekt om dat graan te willen koopen, hij op staanden voet, door de onverzoenbare wraakzucht der inwoners, zonder erbarming, naar eene fontein wordt gesleept, en zoodanig onder water gedompeld, dat, bij meer dan eene gelegenheid, de dood daarvan het gevolg is geweest.
Men verhaalt van dit gebruik een verschrikkelijk voorbeeld. In de maand September 1776 trok eene jonge, zeer bevallige vrouw, in een publiek rijtuig, door Lagny, en werd door hare reisgezellen aangespoord om te vragen, hoe veel de prijs van de gerst ware. Zij doet die vraag, zonder de bedoeling of de gevolgen daarvan te kennen. Het vergramde volk volgt het rijtuig tot aan de herberg, en eischt met groot geschreeuw de uitlevering dezer vrouw. De reizigers, zoo veel aandrang en geweld niet kunnende wederstaan, weten haar behendiglijk te doen ontsnappen, en zij vlugt ter kerke in. Het graauw durft deze schuilplaats niet ontheiligen; maar een gedeelte vervoegt zich bij den priester, en vordert, dat het slagtoffer worde uitgeleverd. De goede pastoor, de vreemdelinge willende redden en het volk in haar bijzijn aanspreken, besluit haar te gaan vinden, en te vermanen, niet langer de voldoening te weigeren, welke men van haar vordert. Zij antwoordt hem, dat zij zich in zekere omstandigheid bevindt, en dat zij de straf, welke zij niet verdiend heeft, besterven zal, betuigende niet te hebben geweten, dat hare vraag eene beleediging ware. De pastoor, bewogen door hare bekentenis, meent de deur van de kerk te moeten sluiten, en de ongelukkige in zijne woning te brengen, het baldadig gemeen

{==471==} {>>pagina-aanduiding<<}
de goede trouw der dame en haren staat, reden genoeg om hetzelve te ontwapenen, voorhoudende. Maar deze doldriftigen, doof voor de beste vertoogen, gaan regt vorderen bij den Heer van de plaats. Deze, oordeelende dat de gisting te geweldig was, vermeent hen te moeten voldoen. Hij beveelt aan de maréchaussée, de rampzalige over te leveren. In weerwil van hare gebeden en tranen, dompelt men haar onmenschelijk in het koude water der fontein. Geweldige stuiptrekkingen zijn daarvan het gevolg, en, na weinige minuten, schiet zij er het leven bij in.
Het kanton van Lagny heeft gebruiken van eene andere soort, niet minder woest dan het vorenverhaalde. De Heer silvestre de saint-abel verzekert ons, in eene door hem vervaardigde Memorie, waarvan het handschrift in de verzameling van het letterkundig Genootschap van Auxerre voorhanden is, dat, te Mitry, de mannen, om de eer der vrouwen te handhaven, zich van een middel bedienen, zoo wreed als bijzonder. Wanneer zij, namelijk, eene vrouw of een meisje, onverschillig van welken ouderdom, bij nacht, of zelfs in de schemering, in het veld, op de wegen, ja in het dorp ontmoeten, onverzeld en zonder licht, hebben zij, ten gevolge van een oud gebruik, het regt, haar door slaan te mishandelen, zelfs haar het leven te benemen, zoo zij dit goedvinden, en zich deswege openlijk te beroemen, als hadden zij eene verdienstelijke daad gepleegd.
[Als dergelijke gebruiken elders, dan in het galante Frankrijk, door menig Franschman waren aangetroffen geworden, of hij ook algemeene gevolgen zou hebben getrokken tot de ruwheid en onmenschelijkheid van de geheele natie!]


De administratieve machine.

Gij hebt, vooronderstel ik, iets bij het Gouvernement te verzoeken, 't zelfde wat. Gij krijgt gehoor; zie daar de Minister. Geef hem uw rekwest over; zeer wel. Hij leest het; eene pen; ingedoopt; hij schrijft er een apostil op. Maak eene buiging, en ga heên. Nu denkt gij, dat alles afgeloopen is; gij wrijft de handen.... Onnoozele bloed!
Het gehoor is afgeloopen, en de Minister gaat eten. De Secretaris neemt de portefeuille weg; hij moet ook eten. Den

{==472==} {>>pagina-aanduiding<<}
volgenden dag, zoo er bij geval tijd is, begint hij met de papieren te onderzoeken. Op elk ingekomen stuk teekent hij het bureau aan, waar het behoort. De voormiddag is verloopen; de jonge lieden zijn vertrokken; morgen zullen zij het werk verdeelen. Ziedaar twee dagen om. De stukken komen eindelijk aan het bureau van den Chef der divisie. Hier wordt het erger: gelukkig, als over twee maanden uw rekwest den kring, daar begonnen, is rond geweest. Eindelijk, dit gebeurt. Alsdan schrijft de Chef, met zijne vermogende hand, aan het hoofd van het stuk: Zij deze gesteld in handen van dezen of dien Prefect, om daarop te dienen van berigt, enz. Vergeet evenwel niet, dat het aan hem staat, de zaak zes maanden, een jaar op te houden, ja zelfs voor altijd in vergetelheid te begraven. Maar ik wil nu, dat dezelve voortgang hebbe. Nu is het rekwest bij den Prefect. Hier, mijn vriend, maar erger u niet, moet men de administratieve ladder afklimmen, en dit is het meest vermoeijende niet, want, naar gelange men zich van de zon verwijdert, doet zich derzelver invloed minder gevoelen. Uw rekwest is dan bij het generaal-Secretariaat van den Prefect; het daalt vervolgens af tot den Chef der divisie, en van den Chef der divisie tot den Chef van een der bureaux aan de prefecture. Eindelijk het werk raakt klaar, en het rekwest gaat weder naar Parijs terug. Tot hiertoe is de vulpomp aan 't werk geweest; nu met een' frisschen moed aan de trekpomp! De algemeene Chef van het Ministerie verwijst de zaak naar den Chef der divisie; deze aan den Chef de bureau; die aan den Redacteur: vervolgens klimt het werk weder opwaarts, langs dezelfde trappen, tot aan den Minister; de Minister
onderwerpt het aan den Raad van Ministers, en deze Raad aan den Staatsraad. De Staatsraad heeft mede zijn Secretaris-generaal, en deze zijne Chefs de bureau. Hier worden op nieuw onderzocht het rekwest, het werk van den Minister, zijn advies, en de stukken, waarop dat gegrond is. Dien ten gevolge, nota's, aanmerkingen, beoordeelingen, maatregelen, arbeid op nieuw; en, gesteld het belang van een' rijken schurk is er mede gemoeid, eenige bijzondere belangen zouden voor de algemeene moeten onderdoen, de bloedzuigers van de algemeene welvaart zijn in het geval betrokken; als deze de lucht hebben van uw verzoek, en hoe zonden zij dit niet? zoo kunt gij, in weerwil van alles, ligtelijk raden, wat men

{==473==} {>>pagina-aanduiding<<}
den Koning zal doen onderteekenen. En nu vraag ik u, wie er eigenlijk regeert? Immers alleen zij, die de bureaux bekleeden.
[De Lezer heeft uit het beloop kunnen opmaken, dat hier het land des Schrijvers, Frankrijk, bedoeld wordt. Of het tafereel ook elders toepasselijk zij, - dit te onderzoeken, behoort niet tot onze taak.]


De doode hand.

(Vervolg van bl. 431.)
Twee maanden waren nu verstreken, en de dag, op welken het goed geveild zou worden, was nabij. Vele gegadingden hadden het reeds bezigtigd; en daar er geen twijfel aan was, of het zou hoog opgejaagd worden, zoo scheen thomas de hoop, om hetzelve te erlangen, geheel opgegeven te hebben. Hij maakte ook werkelijk reeds aanstalte, om zijne meubelen naar het schoolhuis te laten overbrengen, waar men hem eene kamer ingeruimd had, omdat de verbrande pastorij nog woest lag.
Niet zoo bedaard als hij waren vrouw en kinderen. Zij zaten op zekeren avond in het schoone lommerrijke tuinloof, en weenden; want de moeder had nu den kinderen verteld, dat vreemde menschen hier spoedig intrek zouden nemen, en zij het geliefde verblijf verlaten moesten, toen de Neger tuaro in het prieel trad, en met groote ontroering vroeg: ‘Is het waar, dat men uw eigendom, dit huis verkoopen, en er u uitzetten wil?’ - De kinderen omringden hem, en zeiden, weenende, dat dit werkelijk zoo ware. Toen hief hij, met vlammende oogen, de vuist naar den hemel, en zijne van woede bevende lippen stamerden, in zijne moedertaal, woorden, wier toon hun schrik aanjoeg. ‘Ik moet van u scheiden,’ zeide hij vervolgens, en omhelsde de kinderen. ‘Morgen vroeg verzendt mijn meester mij naar Hamburg, om zijne afreize naar Amerika aldaar voor te bereiden. Uwe tranen en uwe vloeken zullen ons achtervolgen; schrik en verwensching zullen ons aan Amerika's kust ontvangen. Doch Hij, hier boven, zal ons allen barmhartig zijn.’
Werkelijk moest tuaro den volgenden morgen afreizen; want dadelijk na den verkoop des boedels wilde david met

{==474==} {>>pagina-aanduiding<<}
zijn erfäandeel terugkeeren. Geheel buiten zichzelven nam de Neger van het huisgezin reinhagen afscheid, en wilde de kinderen niet eerder loslaten vóór hem de raauwe stem zijns meesters riep, waarna hij snel op het paard sprong en wegijlde. Ook de oude Schrijver werd, dien zelfden dag, door david naar de stad gezonden, waar nog een en ander te verrigten viel; en, daar zijn heer vooruitzag, dat hij den nacht over zoude moeten uitblijven, beval hij hem, 's morgens vroegtijdig zich te laten vinden.
Zoo sliep dan david, nadat hij zelf de beide Negers zorgvuldig in hun vertrek in den tuin had opgesloten, met het gezin zijns broeders alleen in het woonhuis.
Naauwelijks had, in den morgenstond, de klok zes ure geslagen, toen thomas, doodbleek, naar de woning van den Dorpregter ijlde, en dezen bezwoer, zich dadelijk bij hem te vervoegen, want zijn broeder david dreef in zijn bloed. De regter kwam met de beide andere geregtspersonen; en ook de in het dorp wonende Baddokter, welken jozef geroepen had, was tegenwoordig, toen men de kamer binnentrad. Hier zag men de akeligste vertooning. David lag ongedekt, dood en bloedig in het bedde; in de borst waren ettelijke diepe wonden zigtbaar, in eene van welke nog het mes stak. De regterhand scheen naar hetzelve gegrepen te hebben, want eenige vingers waren gewond; de linkerhand, echter, aan welke hij eenen kostbaren ring plagt te dragen, ontbrak geheel, en was bij de geleding afgesneden. Bloed vloeide overal op den vloer, en aan het beddelaken scheen de moordenaar de handen te hebben afgewischt. De nachtlamp brandde nog; de papieren en het geld van den omgebragten lagen onaangeroerd.
Terwijl afgrijzen en schrik de aanverwanten van den overledenen vervulden, en het geregt het noodige deed, kwam de oude Schrijver van zijne reis terug. Hij trad voor het bed van den rampzaligen, zag hem scherp aan, en zeide eindelijk: ‘Ja, ja, gij zijt stom, maar ik versta u wel!’ en, terwijl hij zich met een' hatelijken lach tot thomas wendde, die bestorven en als versteend nevens hem stond, voer hij voort: ‘Niet waar, mijnheer de Pastoor, de verkoopdag was kort ophanden?’ Thomas verstond hem niet, en wilde hem verhalen, hoe hij den broeder gevonden had; maar de oude zeide: ‘Ik wil u die moeite besparen, en zal mij

{==475==} {>>pagina-aanduiding<<}
van alles zelf onderrigten.’ Daarop sloop hij door het huis, vroeg de kinderen en de dienstboden uit, en bezag het ongerepte slot van het vertrek der beide slaven, waarvan de sleutel zich nog in david's rokzak bevond. Nadat hij daarop den Neger tuaro een' bode had nagezonden, met bevel om terstond naar Suriname af te reizen, en het gezin de treurige tijding over te brengen, begaf hij zich dadelijk naar het geregtshof, alwaar hij den Predikant thomas reinhagen, als moordenaar van deszelfs broeder, stellig aanklaagde.
Deze werd daarop met zijn huisgezin in hechtenis genomen, en er deden zich bijzonderheden genoeg op, om hem van het plegen van den moord te verdenken. De nabijheid van den onzaligen verkoopdag, die al zijne wenschen en verwachtingen vernietigen zou, en de harde behandeling des broeders mogten wel een vertwijfeld besluit veroorzaakt hebben; en, daar geen vreemde in het huis overnacht had, daar, zoo als thomas zelf verzekerde, de huisdeur den volgenden morgen nog vast gesloten was bevonden, en hij het in de borst gestokene mes voor een hem toebehoorend keukenmes erkennen moest, wat bleef nu den regter over te gelooven, dan dat hij aan broedermoord schuldig ware? Niemand kon evenwel bevroeden, waarom men het lijk de linkerhand mogt afgesneden hebben; want het voorgeven des ouden Schrijvers, dat zulks alleen geschied zou zijn, om zich van den kostbaren, misschien te vast klemmenden ring meester te maken, was daarom onwaarschijnlijk, dewijl men overigens alle voorhandene gelden en papieren onaangeroerd gevonden had. Men hoopte evenwel den moordenaar het zekerste door middel van den ring op het spoor te zullen komen, daar, volgens berigt van den Schrijver, op de inkassing des kostbaren robijns de voorletters D.G.R. van den naam david gottlieb reinhagen gesneden waren.
Het onderzoek ging zijnen gang. Dan, hoe lang hetzelve ook duurde, en hoe bedaard en scherpziende de regters daarmede ook te werk gingen, het bleef bij de enkele verdenking tegen den Predikant; en, daar zijn, tot dien tijd toe, voorbeeldige levenswandel, de wijze, hoe hij zich onder dit geval gedroeg, en het getuigenis van allen, die hem kenden, voor zijne onschuld spraken, terwijl men in dezen geen meerder licht te zijnen bezware bekomen konde, zoo werd hij eindelijk uit de hechtenis ontslagen; doch moest de ongelukkige

{==476==} {>>pagina-aanduiding<<}
het onderzoek bekostigen, en werd hij, tot den tijd dat zijne onschuld bewezen zou zijn, in het predikambt geschorst; intusschen werd de dienst te Immenhayn eenen anderen Leeraar opgedragen.
De oude Schrijver nam van het geheele geding akte, om zich daarmede voor david's gezin te regtvaardigen, en reisde met de twee Negerslaven naar Suriname terug.
Gedurende het crimineel onderzoek, had de regering de vereffening der vaderlijke nalatenschap, in voege als dezelve was ingesteld, voltooid. Het aandeel van david werd in bewarende hand gesteld, tot dat zijne erven tot naasting zich zouden aangemeld en hunne aanspraak bewezen hebben; dat van den armen thomas ging geheel op aan geregtskosten.
Wie den Predikant kende, hield hem onschuldig; de gemeente beklaagde het verlies van den geliefden Leeraar en vriend: doch zijne geschiedenis was het algemeen onderwerp van gesprek geworden; en daar ook velen, door den schijn verblind, den staf over hem braken, zoo toog de ongelukkige man, zijne zaak Gode aanbevelende, met zijn gezin verre weg, en kocht in een afgelegen dorpje, voor het geringe overschot zijns vermogens, een huisje, waar hij, kommerlijk, van zijner handen arbeid, en alleen voor de opvoeding zijner kinderen leefde.
Om dezen tijd brak de groote, algemeene krijg uit over gansch Duitschland. Ook thomas gevoelde den druk des tijds, en werd geheel met de armoede vertrouwd. Het noodlot des vaderlands ging hem evenwel nader aan het hart, dan dat van hemzelven; en, daar hij zelf niet mede ten strijde konde trekken, gaf hij zijnen jozef, die zich als vrijwilliger in de rijen der dapperen ging stellen, kloekmoedig den zegen. Dan, de bloedige krijg kwam telkens nader; bij een gevecht brandde een gedeelte van het dorp, en het huisje van reinhagen, mede af. Jozef viel op het slagveld bij G., en zijne ongelukkige moeder stierf van schrik en hartzeer.
Zoo stond dan thomas, met het hart vol liefde en vroomheid, als een verstooten bedelaar daar, en had niets meer in de wijde wereld, dan zijne geliefde, aanminnige dochter ada.
Eindelijk was de vrede daar. Nu waagde het reinha-
{==477==} {>>pagina-aanduiding<<}
gen, zich tot de landsregering te wenden, met voorstelling van zijn noodlot.
Hij vond gehoor en deelneming; want hoe had men in die blijde dagen, in welke zoo vele zondaren vergeving vonden, eenen ongelukkigen, die door zijnen levenswandel geregtvaardigd werd, en alleen zijne onschuld niet geregtelijk bewijzen konde, niet weder willen ophelpen? Men begaf aan hem het vacante diakonaat te G.; en daar was het, dat wij hem het eerst leerden kennen.
Er mogten eenige weken verloopen zijn sedert den dag, op welken reinhagen de vreemdelingen op den heuvel gesproken had, toen hem, gansch onverwacht, en in zeer vleijende bewoordingen, de openstaande predikantsplaats op de heerlijkheid des Generaals van w. werd opgedragen. Een nieuw licht van vreugde ging dus voor hem op. Niet het rijkelijke inkomen, maar dat hij weder der menschen vertrouwen genoot en zij hem zochten, verhief en verkwikte zijn hart. Te meer nam hij met erkentenis het zoo onverwachte als onverklaarbare beroep aan, daar zijn kort verblijf in G. hem reeds menigen kommer veroorzaakt had. Verscheidene inwoners aldaar, die naar de hand der schoone ada gestaan hadden, waren door haar, die met geestdrijvende liefde alleen aan haren vader hing, zelfs tegen deszelfs wensch, afgewezen geworden; en dezer liefde was nu in haat en vijandschap verkeerd. En waar anders dan naar vrienden zou hij zijne schreden rigten, daar het slagveld, waar zijn zoon het leven liet, hem van alle kanten omgaf, en de vrije natuur hem alzoo geene opbeuring, zoo als weleer, verleenen konde. Hij reisde dan met zijne dochter af, om zijne intrede te doen. Het vruchtbaar, bekoorlijk oord, het schoon gebouwde groote dorp, de vrolijke ruime pastorij, waren voor hen zoo vele voorboden eener betere toekomst, en de hartelijke ontvang der gemeente vervulde hunne geroerde harten met vertrouwen en verwachting. Zij vonden tevens eene uitnoodiging, om op het kasteel te komen, waar vele gasten verzameld waren; maar hoe zag reinhagen zich verrast, toen de Generaal hem, in de gezelschapskamer tredende, den ouden vreemdeling voorstelde, met de woorden: ‘Hier, mijn lieve heer Pastoor, heb ik het genoegen, u aan te bieden uwen vriend, den President, Graaf r. Zoo wij elkander bevallen, waaraan ik niet twijfel, hebt gij het der aanbeve-
{==478==} {>>pagina-aanduiding<<}
linge van dezen man te
danken.’ Ook de President reikte hem de hand, en, alle dankbetuiging ontwijkende, verzocht hij reinhagen, hem onder zijne vrienden te tellen.
Terwijl nu de mannen zich in een levendig gesprek verdiepten, vernieuwde ook Graaf dirk, de jongste zoon des Presidents, de jongeling, die zijnen vader op den heuvel bij het slagveld vergezeld had, de kennis met ada. Vóór derzelver aankomst had hij de aanwezige vrouwen reeds veel van het schoone meisje gezegd, en wel met zoo veel geestdrift, dat de nieuwsgierigheid op 't hoogste gespannen was, en verscheidene geneigd waren, de vreemde een weinig streng te beoordeelen. Doch toen zij, zoo zonder inbeelding en toch zoo schoon, zoo bescheiden en toch zoo vrijmoedig, in het gezelschap kwam, en in het onderhoud, waarin men haar opzettelijk wikkelde, eene zeldzame bekoorlijkheid en verstandelijke vorming ontwikkelde, was er geen gemoed, dat zij niet had ingenomen; en Graaf dirk ontving van alle zijden de bekentenis, dat hij nog veel te weinig van haar gezegd had.
De vrouw van den Generaal, welke geene kinderen had, omhelsde het meisje, bij het afscheidnemen, regt moederlijk, zeggende: ‘Mijn gemaal heeft uwen vader uitgekozen, om in hem een' trouwen vriend te vinden: in u, verbeelde ik mij, vinde ik eene dochter, welker moeder ik met vreugde zijn zou.’
Reinhagen gevoelde zich, in zijnen nieuwen toestand, weldra gelukkig. Hij werd de boezemvriend des braven Generaals, zoo als ada de lievelinge zijner gade; en de akelige beelden van het verledene weken, hoe langer hoe meer, in eene diepe donkerheid terug.
Het landgoed van den Generaal lag digt bij de stad, in welke de landsregering haren zetel had. De President bezocht dus dikwerf zijnen vriend; en, dewijl reinhagen telkens mede van het gezelschap zijn moest, werd hij met dezen al meer en meer vertrouwd. Dirk, die, sedert hij van den veldtogt was teruggekomen, onder zijnen vader arbeidde, vergezelde hem gewoonlijk, en bragt dan menig zalig uur in het gezelschap van ada door. Der opmerkzaamheid van den President kon deze ontkiemende liefde niet ontglippen, en hij wilde dezelve niet te keer gaan. Hij beminde dezen zoon bij uitnemendheid; en daar het ongemak, ten gevolge zijner bekomene wonde, van een' duurzamen en onherstelbaren aard

{==479==} {>>pagina-aanduiding<<}
was, zoo wenschte hij, dat hem eene teedere vrouwelijke verzorging te beurt viele; en begreep hij dus, dat dirk eene gade moest hebben, welke hij hartelijk lief had, en welke voor zuivere wederliefde vatbaar was. De vrouwen zijner oudere zonen, van eene aanzienlijke geboorte en opvoeding, bleven het vaderhart steeds vreemd; terwijl hij vaak opmerkte, hoe ada haren vader als 't ware op de handen droeg; hoe zij, uit liefde tot denzelven, bij elke voorkomende gelegenheid, alles verzaakte: en als hij dan dit meisje, zoo mild door de natuur begiftigd, zonder daarop evenwel eenige aanspraak te vestigen, zag voor zich staan, dan kon hij den wensch niet onderdrukken, dat zij zijne dochter mogt worden. Ook ada kon het niet verhelen, dat haar de jongeling dierbaar was; doch, hoe meer hij haar met zijne liefde nader kwam, hoe meer zij scheen terug te wijken; ook liet zij zich eens, niet zonder tranen te storten, een paar woorden ontvallen, alsof zij reeds verloofd ware.
Aldus was de staat der zaken, toen het noodlot op nieuw tusschenbeiden trad, en alle geluk voor eeuwig scheen te zullen verstoren.
(Het vervolg en slot hierna.)


De ongelukkige.


Een Spiegel voor hedendaagsche Bankroetiers.

Twee schoolmakkers waren lang gescheiden geweest. De een had zijne fortuin in Indië, de ander in Parijs gezocht te maken. De eerste had zich, wel niet zonder moeite, maar toch zonder noodlottige toevallen, door ijverige werkzaamheid verrijkt. Eindelijk reisde hij naar Europa terug, ging naar Parijs, en haastte zich om zijn' vriend op te zoeken.
Hij vroeg met zulk eene ijverige deelneming naar hem, dat menig in 't eerst het antwoord ontweek; eindelijk zeide men hem toch, dat de man in zijne speculatiën niet bijzonder gelukkig geweest was, en reeds twee malen met zijne crediteuren had moeten accorderen; thans had hij zich voor de derde maal buiten staat van te kunnen betalen verklaard, en in een' onbekenden hoek wachtte hij af, dat het gelukken zou, zijne crediteuren tot een accoord over te halen. ‘De

{==480==} {>>pagina-aanduiding<<}
derde maal zou hij dit niet overleven,’ riep de Indiër, ‘wanneer de Voorzienigheid mij niet tot zijne redding gezonden had! Ik vlieg heen, om hem hulp en troost te brengen. Ik ben rijk; dus kan hij niet vreezen arm te zijn; maar hoe wanhopig moet hij, met zijn kiesch gevoel, bij zulke herhaalde ongelukken wezen!’
Met moeite vernam hij eindelijk, waarheen zijn ongelukkige vriend gevlugt was. Hij zocht den schuilhoek op. Onverwacht houdt zijne postchais stil voor een gebouw, hetwelk, in het midden van een bekoorlijk oord gelegen, van prachtige tuinen omringd, eene epikurische woonplaats schijnt. Na de eerste vriendschappelijke uitboezemingen, zeide de Indiër: ‘Ik huiverde, u in een troosteloos verblijf te vinden: God dank, dat uwe woonplaats zoo aangenaam is, als ik niet in staat zou zijn u aan te bieden! U bleven derhalve vrienden overig, die mijne plaats vervulden?’ - ‘Wien meent gij dan, dat dit landhuis toebehoort?’ zeide de ander. ‘Het is, met al deszelfs aanhoorigheden, slechts honderdduizend kroonen waardig. Lieve hemel! dit is alles, wat mij na mijn eerste ongeluk overgebleven is!’
Men hield een' vrolijken maaltijd. Kostelijk eten, voortreffelijke wijnen! Na de tafel deed de ongelukkige zijn' vriend den voorslag, naar een nabijgelegen bosch te rijden. Terwijl zij zich aldaar vermaakten, want het was van een' uitgebreiden omtrek, heerlijk onderhouden, en overal met regte lanen, zoo wel voor de jagt als tot wandelen ingerigt, zeide de ongelukkige tegen zijn' trooster: ‘Dit bosch is naauwelijks zesmaal honderdduizend franken waardig. Dit is alles, wat ik uit mijne tweede schipbreuk gered heb!’
Bij hunne terugkomst in het slot ontving de ongelukkige een' brief. ‘Laat ons,’ riep hij, toen hij dien gelezen had, ‘naar Parijs snellen! Mijne zaken zijn in orde. Mijne crediteuren hebben voor tien percent geteekend. Kom, haasten wij ons!’
De beide vrienden vertrekken. ‘Naar mijn hotel!’ riep de ongelukkige den postiljon toe. ‘Ik wil niet, dat gij ergens anders dan bij mij logeert.’ En het rijtuig rolde bereids over het plein van een der schoonste hotels in het schoonste gedeelte van Parijs. ‘Is dit uw eigendom?’ vroeg de Indiër, verbaasd over de pracht, de sierlijkheid, de grootte van dit huis; ‘het moet wel een millioen waardig zijn.’ -

{==481==} {>>pagina-aanduiding<<}
‘Ach! meer, lieve vriend!’ antwoordde de ongelukkige, op den gevoelvolsten toon: ‘En dit is alles, wat mijn laatste ongeluk mij gelaten heeft!’
Men zegt, dat, bij alle deze ongelukken, de man nog het ongeluk gehad heeft van eene schoone jonge vrouw te trouwen, die van haren kant ook drie ongelukken geleden had, namelijk drie echtscheidingen, die haar, de eene door de andere gerekend, een kapitaal van viermaal honderdduizend franken hadden opgebragt. Naauwelijks kan de verbeelding zich een hooger trap van ongeluk voorstellen, dien dezen menschen nog overig bleef te bestijgen. Het geweten duizelt voor deze hoogte; want reeds het eerste ongeluk heeft den gezigtkring der eerlijkheid verre overstegen.






Rhodópe, of het schoentje.

(AElianus, Var. Hist. L. XIII. C. 33.)

Wie ziet niet gaarne een' kleinen voet, 
Die 't zijden schoentje vult, 
En, ligtjes zwevende over 't land, 
Geen spoortjes drukt in 't mulle zand, 
En naauw een grasje krult? 
 
Hoe menig jong'ling voelt zich niet 
Voor 't eerst in min ontgloeid, 
Wanneer de kleine, nette voet 
In 't dansen draait en zweeft en spoedt, 
En oog en harten boeit! 
 
Ach! niet alleen door 't oog der maagd 
Mikt Amor op ons hart; 
Hij schuilt niet slechts in lok of vlecht, 
En weeft daar strikjes vast en hecht, 
Waarin hij ons verwart. 

{==482==} {>>pagina-aanduiding<<}

Die kleine guit huist overal; 
Geen plekje laat hij vrij; 
Al schijnt het schoentje zelfs te kleen, 
Al sluit het eng om 't voetje heen, 
Hij sluipt er echter bij. 
 
Daar zit en loert hij dan in 't rond, 
En mikt steeds op zijn' buit; 
En is het schoentje naar zijn' zin, 
Hij blijft er nog een poosjen in, 
Al trok het meisje 't uit. 
 
Wee hem, die dan aan 't schoentje raakt! 
Dien helpt geen naberouw; 
Hij rust niet meer, maar woelt in 't rond, 
Tot dat hij 't passend voetje vond, 
En 't meisje krijgt tot vrouw. - 
 
Eens leefde er in Egypteland 
Een meisje lief en teêr; 
Zij was van aard wat los en ligt, 
Maar houding had ze en aangezigt 
En voetjes als Cytheer. 
 
Meest sloop de kleine Minnegod 
Rhodópe's schoentjen in, 
En, op het voetje neêrgevlijd, 
Schiet hij zijn pijltjes wijd en zijd, 
En huist er naar zijn' zin. 
 
Eens ging ze, kleed en schoentjes uit, 
De hitte in 't bad ontvliên; 
En Amor, zedig steeds en kuisch, 
Bleef in de lieve, kleine kluis, 
Om - niet te veel te zien. 
 
De Minnegod sliep zachtkens in, 
En droomde van geen leed; 
En 't kamermeisjen, eind'lijk vrij, 
Let meer op Damon's vrijerij, 
Dan wel op schoen en kleed. 

{==483==} {>>pagina-aanduiding<<}

Juist vloog een adelaar daarheen, 
Een dienstknecht van Jupijn, 
En, wetend dat zijn Dondergod 
Op nette voetjes was verzot, 
Dacht hij: De buit is mijn. 
 
Daar schiet hij ijlings uit de lucht, 
Alsof 't een tortel gold; 
Fluks heeft hij 't schoentje weggekaapt, 
Waarin Cupido rustig slaapt, 
Hoe 't kamermeisje schold. 
 
Maar meisjestranen acht hij niet; 
Dit leerde hem zijn God. 
Voorzigtig houdt hij 't schoentje vast, 
En spoedt zich met zijn' zoeten last 
Naar 't blaauwe hemelslot. 
 
Zoo snelt hij als de wind daarheên 
Tot bij de Koningsstad, 
Waar statig op den regterstoel, 
Omstuwd van jub'lend volksgewoel, 
Psammetich nederzat. 
 
Juist boven 's Konings trotsche kruin 
Dreigt hem een gier den dood. 
Ongaarne biedt hij tegenweer; 
Hij moet; - daar valt het schoentje neêr, 
En vlak in 's Konings schoot. 
 
Psammetichus, geheel verbaasd, 
Stelt fluks den regtdag uit, 
Beziet de schoen van allen kant, 
En tast er in met dart'le hand, 
En wekt den kleinen guit. 
 
Cupido, die slechts zelden slaapt, 
Slaapt daarom sterk en vast; 
Hij wist van roof noch adelaar, 
En sliep, onkundig van 't gevaar, 
Tot men zijn kluis doortast. 

{==484==} {>>pagina-aanduiding<<}

Gramstorig was hij en verbaasd, 
Dat niet Rhodópe's voet, 
Maar slechts een ruwe Koningsvuist 
De cel durft nad'ren, waar hij huist, 
En hem ontwaken doet. 
 
Hij spant zijn' boog en schiet zijn' pijl 
Den Koning in de borst; - 
Daar kwijnt hij weg van minnegloed, 
En slechts Rhodópe's kleine voet, 
Niets anders heelt den Vorst. 
 
Hij zoekt het op door 't gansche land, 
Dat voetje lief en schoon; 
En toen hij, eerst na jaar en dag, 
Rhodópe in 't einde vinden mag, 
Voert hij haar op ten troon. - 
 
Zoo deelde 't meisje los en ligt 
Egyptes rijksgebied. 
Draag dus, o teeder maagdelijn! 
Steeds zijden schoentjes, net en fijn: 
Wie weet, wat er geschiedt! 
 
En ieder jong'ling, stout en fier, 
Die wars is van de min, 
Die raak' geen meisjesschoentjen aan, 
Maar late 't stil en rustig staan; 
Want Amor schuilt er in. 


28 April, 1819.
boxman.






{==485==} {>>pagina-aanduiding<<}

Mengelwerk.

De harmonie in het heelal.

Tweede zang.


Gelijk de bloem op 't veld, uit nietig stof gerezen, 
Een schaduw, die verdwijnt, dus is 't voortreflijkst wezen: 
De lente lacht voor hem, na 't eerste morgenrood; 
Hij vliegt, het leven door, in de armen van den dood. 
Maar, als een schooner zon het sluimrend zaadje prikkelt, 
Wordt uit de teedre kiem een hemelplant ontwikkeld, 
Waaraan de worm niet knaagt, waarom geen windvlaag woedt, 
Die eeuwig bloeijen zal, met altijd rijken gloed. 
 
Zwak is het schreijend kind, dit leven ingetreden: 
Een floers dekt nog zijn oog, een boei omsluit zijn leden; 
Naauw vat het nog de speen, als haar de moeder biedt; 
Zwaar valt het de eerste teug, wanneer de melkaâr vliet: 
Dan, 't koestren aan haar borst; de moederlijke kussen; 
De zacht gespreide wieg; bij pijn het vriendlijk sussen; 
Het schomlen op haar' arm, eer zich de voetspier spant, 
En eer 't nog wanklen mag, beveiligd door haar hand; 
Dit alles lokt de kracht; en dan, door haar gedreven, 
Zien we op een vlinderwiek het dartlen door het leven. 
 
Nu lacht den vluggen knaap, die nog geen doornen kent, 
Een bloeijend Eden aan, waarheên hij 't oog ook wend': 
Elk bloempje, hoe gering, verrukt hem door zijn kleuren; 
Elk windje, dat er suist, brengt hem de zoetste geuren; 
Hij ziet, maar met een oog, dat op geen voorwerp rust; 
Hij vliegt, hij stoeit er meê, gelijk de zefir kust; 
Hij aast, als 't bijtje doet: maar in de kunst van 't gaâren 
Behoeft het spelend kind nog 't onderwijs der jaren; 

{==486==} {>>pagina-aanduiding<<}

't Is nog geen vaste tred, die hem door 't leven leidt, 
En bij 't genieten heerscht steeds de onbestendigheid. 
 
Maar hier ligt juist de veer, in elke spier verborgen; 
Hier vinden we ook, natuur! uw moederlijke zorgen: 
Dat fladdren om de bloem; dat stroopen door het veld; 
Die onbedwingbre trek, waar slechts een bezie zwelt; 
Dat hunkren naar de vrucht, door boom of struik gedragen; 
Dat juichen om een tor; dat eindloos witjes-jagen: 
Dit alles wekt de kracht, die in zijn veezlen woont, 
En zich in 't vaste vleesch, in 't vlammend oog vertoont. 
 
De vriendelijke slaap, de onschatbre wondenheeler, 
Verbeeldings lieve boô, de zachte ledenstreeler, 
Zendt, op het gras of mos, aan de oevers van een' stroom, 
Of 't koestrend rustbed, hem een' vriendelijken droom, 
En toovert struik en kruid, waarmeê de togtjes spelen, 
Pomonaas geurgen schat, de rijke landtooneelen: 
't Is rust, die 't ligchaam bouwt, en, bij die zaalge rust, 
't Genot, dat onschuld schenkt en reine levenslust. 
 
Allengs zien wij den geest in heldre vonken gloren, 
Nog sluimrende in zijn cel, toen 't wichtje werd geboren. 
Hij vormt, hij breidt zich uit, terwijl het knaapje woelt: 
Voor hem is 't, dat het ziet; voor hem is 't, dat het voelt. 
Het ligchaam draagt hem rond door 't schoon gebied van 't leven; 
Welhaast leert hij, versterkt, op eigen wieken zweven; 
Tot eindlijk, rijk aan licht, een meer dan aardsche schat, 
Nu van zijn kracht bewust, hij 't roer van 't bootje vat. 
 
o Kindschheid! gulde tijd! wie kan u ooit vergeten, 
Ontelbre schakels van de schoonste bloemenketen? 
Wie 't onvervalscht genot, dat u 't geringe biedt; 
Dat vriendlijk tooverglas, waardoor gij alles ziet? 

{==487==} {>>pagina-aanduiding<<}

Dat hart, van zorgen vrij, zoo kalm, zoo zalig heden, 
Dat voor geen toekomst vreest, noch peinst op het verleden? 
Dat scherpe van uw oog, waardoor gij 't kleenste ontdekt; 
Die fijne en eedle reuk, die 't geurtje tot u trekt; 
Dien onbedorven smaak, dien luttel kan vernoegen, 
Waarvoor de kunst niet kneedt en oost noch westen zwoegen; 
Dat oor, dat elken toon van 't orgelkeeltje vangt; 
En 't onvervalscht gevoel, dat aan het schoone hangt? 
 
Speel, dartel door het veld, aanminnig, zorgloos wezen! 
De vreugd van 't schuldloos hart is in uw oog te lezen. 
Gunt, Mentors! dit genot; o! stoort het niet te vroeg: 
Op 't doornig levenspad zijn distelen genoeg. 
Pluk, vrolijk knaapje! pluk: ras is het bloempje ontbladerd; 
De tijd schiet vleuglen aan; het uur van oefning nadert. 
Lang duurt het, eer ge op 't veld, dat gij voor 't eerst betreedt, 
Aan elken ruigen steel een nieuw te vinden weet; 
Maar 't bloeit er: 't is de vrucht van 't onvermoeide pogen; 
Gij oogst het, ik beken 't, met tranen in uwe oogen: 
Wisch af dien zilten traan: ook hier is waar genot: 
De kunst, de wetenschap, natuur, de liefde, en God! 
Daar staat gij, jongeling! op 't kronkelpad van 't leven: 
Natuur heeft u die leest, dat bloeijend schoon gegeven; 
Zij gaf u 't fonklend oog, dat aarde en hemel meet, 
En houdt der spieren kracht tot uwen dienst gereed. 
Daar gloort gij, frissche maagd! uw gloed is als de morgen. 
Gij, lentes rijkste schat! half in den knop verborgen, 
Spreidt geuren om u heên, hecht paarlen aan uw kroon: 
Aglaës godlijk beeld, door lagchende eenvoud schoon! 
 
Wat gloeit er, frissche jeugd! wat woelt er in uwe aâren? 
Wat vuur is in dien blik, die vlamt en vliegt, gevaren? 
Wat ligt er in die pees; wie leidt u op die baan? 
Een ingeschapen trek drijft u tot werken aan. 

{==488==} {>>pagina-aanduiding<<}

Nu leert ge, als de adelaar, op forsche pennen zweven, 
En stuurt met eigen roer uw broze hulk door 't leven; 
Nu wordt door oefening, die veer en spieren spant, 
Het oog voor 't zien gerigt en voor 't gevoel de hand; 
Nu treedt gij in het spoor der eedle wetenschappen, 
Doet, waar u de eerzucht zweept, de stoutste reuzenstappen; 
Vliegt eerst 't onvriendlijk oord, dan rijke dreven door, 
En dringt, door distlen heên, tot in der kunsten koor. 
 
Nu, nooit volprezen bloem! rijst ge op uw' teedren stengel, 
En uit de schoone maagd vormt moederzorg een' engel. 
Hier, waar gij, prille roos! den rijksten glans verspreidt, 
Woont huisselijk geluk en stille zaligheid. 
Hier, in der oudren schaaûw, bewaakt door d'Albehoeder, 
Leert gij eens gade zijn en voor uw kroost een moeder. 
 
Dit is het godlijk doel, waarom ge uw velden tooit, 
Natuur! uw paarlen schept en uw robijnen strooit. 
Zoo blaast ge 't vonksken aan, dat,als een zon, moet gloren; 
Zoo wordt in 't jeugdig hart de schoone wensch geboren. 
De zachte en teedre kleur, der rijke dalen kroon, 
Vindt hier de jongling weêr, als dos der maagdekoon; 
Der volle kelken geur, waar bijtjes honig gaadren, 
Riekt hij, wanneer zijn mond haar purpren lip mag naadren; 
De zefir, wiens gesuis fluweelen blaadjes streelt, 
Is 't dartlend windje, dat met hare lokken speelt; 
Het blanke van de zwaan, strijkt ze op de golfjes neder, 
Vindt hij in 't rijk albast en in haar lelies weder; 
Verruklijk zij 't akkoord der woudbewoners hem: 
Hoe Filomele ook zinge, meêr godlijks heeft haar stem: 
En droomt hij van genot in Tempes rijke dreven, 
't Is 't rusten in haar' arm, 't is aan haar zij te leven. 

{==489==} {>>pagina-aanduiding<<}

Schoon, als de rijzige eik, die 't needrig struikje dekt, 
Den woesten storm braveert, het klim tot steunsel strekt, 
Is voor de zoete maagd de jongling, op wiens wezen 
Het vaste van den moed, de veerkracht is te lezen. 
Zijn oog verraadt het vuur, dat in den boezem gloeit, 
Zijn bruinrood 't warme bloed, dat door zijne aadren vloeit; 
Terwijl zijn stevige arm, die 't schuimend ros kan temmen, 
De schuwe zwakheid noodt, zich aan hem vast te klemmen. 
 
Zoo spreekt tot haar natuur: haar goddelijke pracht 
Is die vereeniging van 't zwakkere met kracht: 
Zij vindt ze op elken tred, in ieder bloemenkroontje, 
In ceder, klijf en mos, in 't streelend orgeltoontje, 
In 't donzig nestjen aan den wiegelenden tak, 
En schooner in de schaaûw van 't ouderlijke dak. 
 
Hier, waar de liefde woont, leert zij de liefde kennen. 
Verbeelding voert haar zacht op ongemeten pennen; 
Maalt haar den huwlijkstuin, waar gloed en geur verrukt, 
De jeugd zoo zalig zaait en de eêlste vruchten plukt; 
Waar zorg de zorg beloont, en 't innig hartlijk deelen 
Het echtgeluk verhoogt en nieuw genot moet telen; 
En toovert in 't verschiet, gehuld in lagchend rood, 
De schommelende wieg, den zuigling op haar' schoot. 
 
Zoo, liefde! hemeltelg, die afdaalt van den Vader, 
De bron, waaruit gij vloeit, der zegeningen ader! 
Blaast gij het vonksken aan, dat op uw' adem beidt, 
En legt in 't hart der jeugd eene aardsche zaligheid. 
 
Wie schetst u, gulden tijd! wat lier kan u bezingen? 
Wie telt de bronnen op, die in uw vlugt ontspringen? 
Wie maalt den oogenblik, wanneer, voor 't eerst, de maagd 
Het fluistren, met een' blos, van 't zoete jawoord waagt; 

{==490==} {>>pagina-aanduiding<<}

Als nog het zedig oog den jongling schijnt te ontvlieden; 
De purpren lipjes nog een' zwakken weêrstand bieden; 
Allengs de teelt der min, het zoet vertrouwen, groeit, 
En door een' rozeband, voor heel het leven, boeit; 
De toekomst, schoon haar vrucht den stervling zij verborgen, 
Lokt, als het vriendlijk rood van eenen lentemorgen; 
En zalig in 't verschiet, dat rijken zegen spelt, 
Het paar, langs 't lagchend pad, naar 't wachtend outer snelt? 
 
Gelieven! 'k zing dit niet. Zoude ik die dagen schetsen, 
De kiesche zedigheid der eerbre maagden kwetsen, 
Of dekken, als met gaas, de lustjes met hunn' stoet, 
Dat meer dan aardsch genot, dat onuitspreeklijk zoet; 
Of u dat rijk tooneel, beroofd van zonnestralen, 
Zoo koud, als 't eeuwig ijs des barren poolkrings, malen? 
Neen, zangster! zwijg hiervan: want ook 't verruklijkst lied 
Heeft voor dien schoonen tijd de regte kleuren niet. 
 
Natuur! waarom die pracht aan 't schittrend veld geschonken? 
Wat strooit ge, onmeetbre zon! die millioenen vonken? 
Waarom, o koele drup! scheidt ge u van 't wolkjen af, 
En keert tot de aarde weêr, die u het aanzijn gaf? 
Wat draagt ge, o bloemenkelk! die stofjes fijn en teeder? 
Wat, zefir! stoeit ge er meê, en legt ze in andren neder? 
Waartoe die zijden wiek, waarop het zaadje zweeft? 
Wat valt die eikel neêr, waarin het kiempje leeft? 
Wat bouwt ge, o kunstenaar! bij 't lieflijk kwinkeleren? 
Waartoe die wand van mos, die laag van zachte veren? 
Waartoe die zoete trek, dien ieder wezen voelt, 
Dat rein en koestrend vuur, dat elke borst doorwoelt? 
Natuur! het is de wet, in ieder hart geschreven, 
't Bevel der Godheid zelv', Haar hooge zorg voor 't leven. 

{==491==} {>>pagina-aanduiding<<}

Voor u, o sterveling! bestraald door 't redeslicht, 
Heeft de eedle Wijsheid hier een heiligdom gesticht. 
Treed binnen, frissche jeugd! Het is de huwlijkstempel. 
De majesteit der wet drukt hier op d'echt haar' stempel. 
Kom, leg den zoetsten knoop; het outer is gereed; 
Geheel de schepping juicht, en de Almagt hoort uw' eed. 
 
Hier, vlugtig schaduwbeeld, het doel van al ons pogen! 
Legt gij, den rijken tuin der jongheid doorgevlogen, 
Uw bonte wieken af, en zetelt onder 't dak, 
Waar Hymen aan de Min zijn schoone toorts ontstak. 
Hier woont gij, echtgeluk! waar, hart met hart vereenigd, 
De zoete eenstemmigheid 't gevoel der smarten lenigt, 
En 't onvervalscht genot, door liefdesgloed geteeld, 
Een hoogte waarde ontvangt, wanneer 't zich mededeelt; 
Waar, één, in alles één, geen enkle wensch de lippen, 
Geen zuchtje, als zefir ligt, den boezem kan ontglippen, 
Of 't hart van d'echtgenoot leest die in 't smeekend oog, 
En volgt hetzelfde spoor, waarlangs dat zuchtje vloog; 
Waar jeugd en rijper tijd een keur van bloemen bieden; 
De puikroos niet verdort, als lente en zomer vlieden; 
De bevende ouderdom, bij schier bevrozen bloed, 
Met wellust nog herdenkt aan d'uitgedoofden gloed; 
De liefde en teedre zorg, aan d'avond van het leven, 
Philémon's leuningstoel en Baucis' sponde omgeven; 
En hier 't gelukkig paar niet van elkander scheidt, 
Dan met het schoonst verschiet, door 't graf, in de eeuwigheid. 
 
Zou de eeuwge Godheid u, o moeder! niet verhooren? 
Tot haar rijst uw gebed, en 't wichtje wordt geboren. 
Het treedt de wereld in, waar reeds uw arm het wacht, 
Uw oog, hoe kwijnend nog, den zuigling welkom lacht. 
Gij klemt hem aan uw borst; zij zwelt hem zachtkens tegen; 
Gij leert zijn teedre lip de reine bronnen leêgen; 

{==492==} {>>pagina-aanduiding<<}

Hij sluimert bij u in, ontwaakt na korten stond, 
En 's levens nektar vloeit weêr zeegnend in zijn' mond. 
Gij schudt het wiegjen op, gij vlijt den lievling neder; 
Een liedje roept den slaap, een kusje wekt hem weder. 
Allengs ontwikkelt zich de kracht, die in hem ligt: 
Hij heeft des vaders oog, uw vriendlijk aangezigt; 
Zijn roosjes zijn van u, en in zijn lieve trekken 
Kunt gij uw beider beeld, tot één gevormd, ontdekken. 
Ras waagt hij, door uw hand voor elk gevaar behoed, 
Op 's levens gladde baan den nog onvasten voet; 
Uwe onvermoeide zorg bewaakt zijn wankle schreden, 
En 't struiklen deert hem niet, hoe dikwerf uitgegleden. 
Nu slaakt ge allengs den band; hem draagt der spieren kracht; 
Maar wijsheid slaat hem gade, en liefde houdt de wacht. 
Daar springt en huppelt hij, na 't onvermoeide pogen; 
Een lach ligt op zijn koon, het vuur straalt uit zijne oogen; 
Hij stamelt; en de klank, de toon van ieder woord 
Brengt in het moederhart de zachtste trilling voort. 
Zij is zijn leermeestres, en 't leeren wordt hem spelen; 
Een kusje loont zijn vlijt; en zou haar les vervelen? 
Hij vordert aan haar hand, tot eindelijk de man 
In welbereiden grond zijn schatten zaaijen kan. 
 
o Moeder! heerlijk beeld der Godheid op deze aarde! 
Wie voelt al wat gij zijt, wie roemt naar eisch uw waarde? 
Welk kind beloont uw zorg? Als gij ten grave daalt, 
Is slechts het kleenste deel dier heilge schuld betaald: 
Maar als geen dood meer heerscht, in 't onverganklijk Eden, 
Daar zal 't eene eeuwigheid aan warmen dank besteden! 
 
Nu wordt de frissche jeugd, de jongeling vol kracht, 
Het meisje een teedre bloem, als 't veldviooltje zacht, 
Gevormd voor 't groot tooneel, waar ze eens een rol vervullen, 
Den lauwer winnen, of de distel oogsten zullen. 

{==493==} {>>pagina-aanduiding<<}

o Gij, die aan deez' taak uw schoonste dagen wijdt! 
o Ouders, die hun licht, hun trouwe leidsliên zijt! 
Hoe geurig is de vrucht, die ge in uw' tuin moogt plukken, 
Ent ge op een' weelgen stam, mag 't kweeken u gelukken! 
Zulk zoet heeft 't zuiden niet, door 't zonnevuur gestoofd, 
Vormt, onschuld! uit uw' krans de deugd haar lagchend ooft. 
Ja, 'k voel het aan mijn hart, eerwaardige echtgenooten! 
Uwe aardsche zaligheid ligt in dat kroost besloten. 
Die jongeling, vervuld met albezielend vuur, 
Getrouw aan vaderland, aan godsdienst en natuur; 
Die nimmer in den arm der wellust is gezonken, 
Noch uit den vreugdekelk onmatig heeft gedronken, 
Door altijd wijze zorg en wakkre nijverheid 
Een' arm van den Pactool door zijne woning leidt, 
Of, vlijtig in 't beroep, dat hij heeft uitgekozen, 
De blijde welvaart lokt, het hoofd omkranst met rozen; 
Die op het edel spoor der wetenschappen vliegt, 
En zich in 't godlijk licht der schoone kunsten wiegt, 
De Groot tot voorbeeld kiest, of, door dat vuur gedreven, 
Eens Nieuwland's spoor betreedt, of Newton na durft streven; 
In Camper's schoot zich vormt, of, Boerhave! als gij waart, 
Een werktuig in Gods hand, een zegen wordt voor de aard'; 
Die, nooit volprezen Hooft! doorvoed met uwe werken, 
De luide Faam gebiedt, of, Vondel! op uw vlerken, 
Den Helikon bestijgt, het lied der englen zingt, 
En, toovrend met zijn lier, 't heelal tot luistren dwingt; - 
Die maagd, gevoelig, schoon, en rein van hart en zeden, 
Door elken jongeling gezocht en aangebeden, 
Door moederlijke zorg gevormd voor 't huisbeleid, 
Bedreven in de kunst van orde en spaarzaamheid, 
Wars van den ijdlen tooi, waarom de vlinders zweven, 
Tevreden met den blos, haar door natuur gegeven, 
Een echte honigkelk, waarin geen hommel boort, 
Die eens, in liefdes tuin, der nijvre bij behoort: 

{==494==} {>>pagina-aanduiding<<}

Dat kroost, vereende twee! op uwen arm gedragen, 
Is alles voor uw hart, in 't afgaan van uw dagen; 
En waar, door u bewaakt, eens beider wiegje stond, 
Wiegt gij den kleinzoon nu, of kust zijn' rozemond. 
 
Nu spoedt uw zon naar 't west, en de avond wordt geboren; 
Geen rijke middaggloed zal langer voor u gloren; 
Maar vriendlijk lacht het licht, dat ze aan de kimmen spreidt: 
Rees ze eens in goud gehuld, zij daalt met majesteit. 
'k Beken 't, het levensvocht voelt ge in de buis verdroogen; 
Een neevlig floers bedekt uwe eertijds flonkrende oogen; 
De klank stuit op het vlies van uw verouderd oor, 
En de aâr laat naauwlijks meer den tragen bloedstroom door; 
Slap hangt de forsche spier; geen springveer spant haar weder; 
Geen kracht beweegt den arm; geen vuur bezielt de veder; 
Het werktuig draait met moeite om zijn verroeste spil; 
De hefboom werkt niet meer, wanneer de geest dit wil; 
De vonken zijn slechts flaauw, die aan dien geest ontschieten; 
De prikkel is verstompt, die aandrijft tot genieten; 
De ranke ceder wordt een dwergje, zwak en krom: 
Het is des levens herfst, de bevende ouderdom. - 
Maar, waan niet, dat 't geluk u in dien herfst ontvliede, 
Dat de avond somber zij en geen genot meer biede. 
Rijst, na den zonnegloed, de maan in stille pracht, 
Ook voor u gloort een licht, bij de intreê van den nacht. 
Ook aan den avond is de zorg van de Almagt sprekend, 
En 's levens laatste vreugd voor uwe kracht berekend. 
Een vonkje glimt er nog; maar 't wekt geen' heeten lust: 
Het stille lacht u aan, en uw behoefte is rust. 
Die vindt gij in uw' stoel, ver van het woelig leven, 
Door driften niet geschokt, door eerzucht niet gedreven; 
Die vindt gij, als het kroost, eens aan uw hand geleid, 
Uw kussen liefdrijk schudt, uw koestrend leger spreidt, 
U elken last ontneemt, dien zwakheid niet kan dragen, 
En 't stervend plantje schoort, geknakt door onweêrsvlagen. 

{==495==} {>>pagina-aanduiding<<}

Wie noemt dien ouderdom, zwartgallig, vreugdeloos? 
De gele struik verdorre; elk spruitje schenkt een roos. 
De lieve kleinzoon vleit met hemelzoete woordjes; 
Zijn lachjen is een zon, zijn klanken zijn akkoordjes; 
Zijn dartlen roept uw jeugd voor 't scheemrend oog terug; 
Verbeelding voert op nieuw, als 't bloeijend knaapje vlug, 
U door 't bekoorlijk dal, waar ligte zefirs zweven, 
Tot in den schoonen tuin van 't naauwbegonnen leven; 
En ligt hij in uw' arm, dan maalt zij u den dag, 
Toen aan de moederborst uw eerstling blozend lag. 
Zeg, grijsaard! zoude uw oogst, de teelt van vroeger jaren, 
De vrucht van noeste vlijt, u geen genoegens baren? 
En ligt geen heerlijk loon, geen onvervalscht genot 
In 't leven, toegewijd aan pligt, aan deugd, aan God? 
Zal nog de gloed van 't licht, dat ge eenmaal wist te ontsteken, 
Niet troostend door den nacht van stervende oogen breken? 
En is, wat wijsheid schonk, door zorg en tijd gestoofd, 
Ook, nu de winter naakt, geen smaaklijk, streelend ooft? 
 
Zoo nadert gij het graf, legt u op 't sterfbed neder; 
Gij scheidt: de vlotte ziel keert tot haar' oorsprong weder; 
't Snikt alles bij uw lijk, terwijl gij, Engel! lacht, 
En daar, in 't eeuwig huis, uw dierbre magen wacht. - 
 
Ziet hier dit leven dan: hoe kort het ook moog' duren, 
Al vliegt de grijze tijd, al snellen vlugtige uren, 
Al gaat, gelijk een schaaûw, de rollende eeuw voorbij, 
't Staat met geheel natuur, 't heelal in harmonij. 
 
Of, jongling! zou het vuur, dat tintelt door uwe aâren, 
De stem, die in u spreekt, en u gebiedt te paren; 
Zou, maagd! de lieve blos, die dit verlangen wekt, 
De zeilsteen in uw oog, die alles tot zich trekt, 

{==496==} {>>pagina-aanduiding<<}

Dat vuur, dat gloort en streelt, uit hart en borst gerezen, 
Dat albewegend rad, die springveer doelloos wezen? 
 
Het lagchend bloemke gloort met blosjes als de bruid, 
En 't stoven van de zon lokt ras het meelstof uit; 
De zefir neemt het op, daar 't zweeft gelijk de veder, 
En legt het in den grond, die 't zachtkens koestert, neder; 
De dagtoorts klimt en stooft; 't rijpt alles door haar vuur: 
Maar de eêlste vrucht, o vrouw! verwacht van u natuur. 
 
Die liefde wordt de band, versterkt door al haar smarten, 
Die om den zuigling loopt en klemt om moederharten, 
In de eerste vaag der jeugd u, dartlend knaapjen, houdt, 
Wanneer gij, zonder hem, te dikwerf struiklen zoudt; 
Die liefde slaat hem gade en leert den jongelingen, 
Den heeten stroom van 't bloed, den gloênden lust bedwingen, 
Licht hen op 't roemrijk pad der wetenschappen voor, 
Vormt voor de kunst hun oog en voor 't gevoel het oor; 
Die liefde steunt en schraagt den herfst der wanklende oudren, 
Neemt 't drukkend pak der zorg blijmoedig op haar schoudren, 
Zit bij het ziekbed neêr en veegt het doodzweet af, 
Kust den verstorven mond en snikt en hoopt bij 't graf. 
 
Of is het Godlijk doel, in mijt en worm te lezen, 
Niet sprekend in den geest van 't meest begunstigd wezen? 
Bestemd voor 't eindloos zijn, werd hem een ruime kring 
Tot werken toebereid, geschikt voor oefening. 
Het ligchaam is zijn cel, een werktuig, waaraan 't leven, 
Bij 't vordren op zijn baau, den gang, de kracht moet geven. 
In de eerste dagen reeds bestaat het kunstig rad: 
De rigting slechts ontbreekt, waardoor 't in andren vat. 
Allengskens moet die geest het spannen van de veren, 
Het reeglen van den loop, 't bedachtzaam sturen leeren. 

{==497==} {>>pagina-aanduiding<<}

De tijd ontwikkelt straks het zaad, in hem gestrooid; 
Dat ligchaam wint aan kracht, en 't werktuig wordt voltooid. 
Nu draait het naar zijn' wil: hij moge peinzen, spelen, 
De vinger, hand, het hoofd gehoorzaamt zijn bevelen. 
Drijft hem de weetlust voort naar 't ruim gewest der lucht, 
Het leent, als hij gebiedt, hem vlerken voor zijn vlugt. 
Wil hij den diepen schoot des sombren afgronds meten, 
't Strijkt zachtkens met hem neêr, van af der Anden keten. 
Het brengt hem in verband met 't uitgestrekt gebied 
Van elk verbazend rijk, dat ons zijn schatten biedt: 
't Zoekt voedsel voor dien geest, die onvermoeid vergadert, 
En, met dien oogst belaân, allengs de grijsheid nadert. 
 
Hier is des levens grens: hem wacht een hooger spheer; 
Den dienst van 't zwakke stof behoeft hij thans niet meer; 
De loop van 't rad verflaauwt, en langzaam gaat de slinger; 
De voetspier wordt verlamd; de koû verstijft den vinger; 
De nacht van 't graf heerscht nu in 't eenmaal fonklend oog: 
Maar, sneller dan het licht, vliegt de eedle geest omhoog. 
 
Wat vloekt gij dan den dood, ontzinde stervelingen! 
Als sneed zijn scherpe zeis door 't schoon verband der dingen? 
Hoe vreeslijk ook zijn hand den aardbewoner zij, 
Niet min dan 't leven is het sterven harmonij. 
 
Het web des stervelings is immers afgeweven; 
Versleten is de veer: waartoe een langer leven? 
Wat wierd er van den mensch, bleef hij op aard' bestaan? 
Geen nieuwe lente brengt hem kracht en sappen aan; 
Geen zomer stooft voor hem, na zijn kortstondig plukken; 
Hij heeft geen krachten meer, om nektar uit te drukken; 
De felle winter nijpt, en zwaait zijn' ijzren staf: 
Waar schuilt hij voor zijn roê? - slechts in uw' schoot, o graf! 

{==498==} {>>pagina-aanduiding<<}

Een nieuw geslacht verschijnt: het is getooid met rozen; 
Het vliedt den grijzen struik, het schuwt den bladerloozen; 
Het dartelt, en hij zucht; het huppelt, en hij ligt 
Op 't veege ziekbed neêr, met neevlen voor 't gezigt; 
Het vliegt door 's levens tuin; 't wil voelen, smaken, kennen: 
Zijn wieken zijn geknakt, en gansch beroofd van pennen; 
Hij kent de zeden niet, de teelt van later' tijd; 
Voor hem schept de arbeid niet, noch toovert noeste vlijt; 
Hij is een vreemdeling bij zijn natuurgenooten; 
Voor 't medelijden slechts vindt hij hun hart ontsloten. 
Wat baat hem 't schittrend licht, dat aan den hemel gloort? 
De tijd sleept naar den nacht hem op zijn vleuglen voort. 
Zijn kroost slechts zorgt voor hem; maar van zijn legerstede 
Voert 's werelds snelle stroom het al te dikwerf mede. 
Weldadig dan, natuur! ja, welkom is de dood: 
De Vader van 't heelal ontvangt hem in zijn' schoot. 
 
Daar gloort een schooner zon, daar wacht een betere aarde, 
En eedler wordt de telg, die hier het stof eens baarde. 
Daar breidt de geest zich uit in ongemeten' kring; 
Daar wordt de vonk een vuur; daar bloeit de hemelling. 
Daar gaat geen enkle schat, dien hij hier vond, verloren; 
Daar wordt uit elken straal een reine gloed geboren; 
Daar licht eens de oogstdag aan; en, heeft hij trouw gezaaid, 
Wie schetst, Algoede! 't loon, dat deugd en godsvrucht maait? 
 
Als de herfststorm 't stervend loover 
Door het dorre dal verspreidt, 
Brengt hij ook het zaadjen over 
In den grond, waar koestring beidt. 
 
Zachte sneeuw, als wol, nu dekt het, 
Tot de leeuwrik 't mos verlaat: 
't Eerste zonnestraaltje wekt het, 
En het scheutje rijst uit 't zaad. 

{==499==} {>>pagina-aanduiding<<}

Zoo valt ook de bloem van 't leven, 
Winter! door uw' adem af; 
En, van aardsche smart ontheven, 
Rust zij veilig in het graf. 
 
Maar, eens gloort een schooner morgen, 
Dan het sterflijk oog ooit zag; 
En het bloemke, in 't graf geborgen, 
Wordt gewekt voor d'eeuwgen dag. 
 
't Rijst, verheerlijkt, op den stengel; 
En in 't oord, waar liefde gloeit, 
Vindt het weêr, als heilige engel, 
Wat omlaag heeft uitgebloeid. 




Waarneming, betrekkelijk de voorbehoedende kracht der vaccine tegen de kinderziekte, en den invloed der eerste op de ontwikkeling en den voortgang der laatste. Door C.A. van de Wijnpersse, Stads- en Gasthuis-Doctor te Delft.

Het heeft, gedurende de plaats gehad hebbende verspreiding der kinderziekte op zoo vele plaatsen van dit Rijk, hier en elders, aan geene waarnemingen ontbroken, gesteld met het oogmerk, om, zoo veel mogelijk, de niet alleen heerschende, maar steeds toenemende vooroordeelen tegen de koepokinenting tegen te gaan. Er is zelfs door enkele der verdienstelijkste Geneesheeren opzettelijk geschreven, ter wegneming van eenen zoo schadelijken als onverstandigen tegenstand, en ter aanmoediging en bevordering van eene kunstbewerking, tegen welker heilzame uitkomsten slechts wanbegrip of laster hebben kunnen optreden.
Welligt zal men dus vragen: waartoe het getal der aanteekeningen vermeerderd? Oppervlakkig beschouwd,

{==500==} {>>pagina-aanduiding<<}
mag deze vraag gepast schijnen; maar bij nadere overweging en vergelijking, van hetgeen er ten voordeele der vaccine gedaan is, en van hetgeen ter tegenwerking bestookt wordt, zal het blijken, dat er bij dit alles nog niet genoeg gedaan is. Terwijl men mogelijk ook ter verdere bestrijding zoude willen bijbrengen, dat het goede geene aanprijzing verdient, of dat een te groote ijver zelfs der goede zaak nadeelig kan worden, zoo geloof ik toch, dat, waar het niet alleen op het behoud van zoo vele levens aankomt, maar, hetgeen van niet minder belang voor den Staat is, op de bewaring voor altijddurende verminking, men niet te veel zeggen, niet te veel doen kan. Mogt dan deze bijdrage ter overtuiging van slechts één huisgezin, tot behoud van één eenig dierbaar pand, of ter bewaring der gezondheid van één enkel voor den Staat nuttig wezen dienstbaar worden, dan zal ook zij niet te vergeefs geschreven zijn; met dit oogmerk is zij opgesteld, uit dit oogpunt worde zij beoordeeld!
Den 7den Febr. l. l. werd ik ontboden in de woning van j. maarleveld, waar zich, behalve dezen man met vijf kinderen, nog twee huisgezinnen bevonden. Ik vond aldaar één der vijf kinderen, cornelius, oud 16 jaren, door de kinderziekte aangetast; terwijl zijn broeder leendert, oud 17 jaren, en drie zusters nog niet gevaccineerd waren of gepokt hadden. Daar deze vier zich nog schijnbaar wel bevonden, dacht ik te mogen beproeven, wat de inenting met koepokstof zoude vermogen, het zij ter beveiliging, het zij ter verzachting van de kinderziekte, voor welke alle deze voorwerpen nu blootstonden. Door gebrek aan stof, kon dit niet vóór den 10den daaraanvolgende geschieden, wanneer ik de overige dier kinderen inentte, met dit gevolg: Bij leendert en carolina kwamen de koepokken op. Bij den eersten hielden zij eenen geregelden loop, en vertoonden den 9den dag alle teekens der echte koepokken, behalve dat de kring slechts flaauw, meer bleek dan rood, en van eenen ge-
{==501==} {>>pagina-aanduiding<<}
ringen omtrek was; zij bevatte vele en heldere stof, waarbij deze jongeling klaagde over pijnlijkheid onder de armen. Bij carolina kon ik de werking niet nagaan, daar deze, hoezeer reeds 15 jaren oud, door krabben alle de pokken, zes in getal, geopend had, en welke nu door eene roof bedekt werden; zoodat ik hier dadelijk voor mislukking vreesde. Den 21sten vond ik echter leendert ziek te huis, en reeds den volgenden dag met hier en daar opkomende pokken bezet; hij klaagde daarbij over sterke hoofdpijn, misselijkheid, braking en pijn in de leden; met het ophouden dezer toevallen kwam het uitslag, en de pokken vulden zich met een vocht, hetwelk het midden tusschen etter en lympha scheen te houden; zij droogden langzamerhand op, en na vier dagen was deze ziekte afgeloopen. Den 22sten Febr. werd ook
carolina, bij welke de koepokken geene, voor het oog zigtbare, geregelde ontwikkeling gehouden hadden, ongesteld; maar deze ongesteldheid was spoedig voorbijgaande, zoodat zij reeds des anderen daags weder over huis zijn kon. Bij deze kwamen omtrent een vijftigtal pokken op, die over het geheele ligchaam verspreid waren, met eene dunne en helder doorschijnende lympha gevuld. Zij bleven eenige dagen staan, en droogden langzamerhand op, zonder dat de lijderes eenige verdere ongesteldheid ontwaarde. Den 23sten en 24sten werden de beide overgeblevene, maria en jane, 14 en 11 jaren oud, bij welke de inenting niet gevat had, door de kinderziekte aangetast; en, hoezeer ook deze beide kinderen behouden werden, waren zij echter zeer ziek, als bedekt met pokken, en leden veel.
Van de overige in dit huis woonachtige kinderen, werd een meisje, oud 16 jaren, die door den Heer Med. Doct. macquelyn, blijkens vertoond getuigschrift, met goed gevolg vóór zes jaren was ingeënt geworden, door het reeds meermalen door anderen beschreven uitslag overvallen; hetwelk echter spoedig en zonder kwade gevolgen afliep. Hare jongere zuster, die, pas een

{==502==} {>>pagina-aanduiding<<}
jaar geleden, door dien zelfden Geneesheer was ingeent, bleef zoo wel van dit uitslag, als van de kinderziekte, verschoond; desgelijks ook nog twee andere kinderen, waarvan het eene, eenige weken te voren, onder opzigt van den Heer Med. Doct. alexander, desgelijks was gevaccineerd geworden.
Daar men hier slechts de opgegevene gevallen behoeft na te gaan, onthoud ik mij, deze waarneming, door vergelijkingen of gevolgtrekkingen, verder uit te breiden.


Over de huishouding der insekten, of gekorvene diertjes.

(Vervolg en slot van bl. 460.)

Een nog belangrijker onderrigt, dan het voorgaande, levert de beoefening der Insektenleer. Letten wij op de bezigheden en verrigtingen dezer diertjes, alsdan deelen zij ons vele nuttige zedekundige lessen mede, en wel bijzonderlijk de betrachting van verscheidene deugden. Wij hebben alhier het gezag van den wijssten der Koningen voor ons, om de Kerfdieren uit dit oogpunt te beschouwen. Hij zelf schreef eene verhandeling over dit onderwerp, en wees den luiaard op zeker Insekt, om wijsheid te leeren. (1 Kon. IV:38. Spreuk. VI:6-8.) Ook wij vereeren vlijt en onvermoeide nijverheid; wij schatten verstand, schranderheid en omzigtigheid, huishoudkunde en matigheid zeer hoog; wij achten bescheidenheid en behoedzaamheid als vrouwelijke deugden, en eerbiedigen ouder en kinderliefde. Van deze alle en nog andere deugden leveren de Insekten, in hunne verschillende instinkten, in het oog loopende voorbeelden.
Ook zelfs ten aanzien van godsdienstig onderwijs mangelt het alhier aan geene stof, en de leer der Insekten schijnt bijzondere voordeelen boven elken anderen tak van de geschiedenis der natuur te bezitten. In de

{==503==} {>>pagina-aanduiding<<}
grootere dieren bewonderen wij de voltooide kunst en wijsheid van derzelver zamenstel, en wij eerbiedigen die alvermogende goedheid en kracht in de bewonderenswaardige werktuigelijkheid, welke door bestendige werking en wederwerking van de groote krachten der natuur onderhouden wordt, waar zij voor het leven, voor de vatbaarheid en voor het genot in onophoudelijke beweging en omloop zijn. Wij bespeuren daarbij geene de minste wanstemmigheid tusschen de duizende voorwerpen en derzelver verschillende verrigtingen, maar zien integendeel, dat zij overvloedige ruimte voor de speling der onderscheidene klassen en rangen overlaten. Dan, onze verwondering rijst tot verbazing, wanneer wij soortgelijke verrigtingen zonder de minste vertraging in dieren waarnemen, die voor het oog naauwelijks zigtbaar zijn; wanneer wij bespeuren, dat schepsels, die op de ladder van het geschapene bijkans geen leven schijnen te bezitten, met een ontzettend vermogen van vinding en kunst zijn toegerust; dat zij zulk een aantal van in- en uitwendige deelen hebben, die alle hoogst volmaakt en in alle opzigten voor de voldoening aan derzelver bestemming berekend zijn; dat in deze vergankelijke kleine form zulk eene menigvuldigheid van zintuigen en bewegingskracht begrepen is, dat zij in getal en eigendommelijke vorming die der andere dieren ver overtreffen; dat derzelver aanleg van ademing en zenuwen zoo diep verholen, het vermogen van vertering en afscheiding van het voedsel zoo veelvoudig en zonderling is, de teeldeelen zoo volkomen, en deze kleinste voorwerpen der natuur met zoodanig instinkt begaafd zijn, dat zij inderdaad de zoo hoog geprezene verstandelijke vermogens van den mensch in vele opzigten overtreffen. Het zijn deze nog onopgeloste vraagstukken en wonderen, die ieder' oplettenden tot de volkomenste overtuiging voeren, dat het eene Goddelijke kracht is, welke ons, en deze dieren met ons, schiep, en dat alles het werk

{==504==} {>>pagina-aanduiding<<}
is van een in magt, wijsheid en goedheid oneindig Wezen.
Bovenal, echter, verschaft de geschiedenis der Insekten geene mindere godsdienstige overtuiging, dan die eener over alles wakende Voorzienigheid. Dat van de ontallijke soorten dezer schepselen, waarvan er zeer vele boven allen denkbeeld aan eindelooze gevaren en vijanden zijn blootgesteld, geene enkele schakel van deze keten zich verliest, maar integendeel alle in die duizendvoudige betrekkingen blijven voortduren, welke het algemeene heil van het gansche wereldstelsel vordert; dat, wanneer al eens ééne soort een tijdlang heerschende is, en, in plaatse van te behouden, veeleer schijnt te verwoesten, er alsdan te gelijken tijde zulk een nadrukkelijk tegenwigt plaats heeft, hetwelk volkomen in staat is om die te beperken; dat voorts de verrigtingen der Insekten zoodanig aangelegd en geordend zijn, dat zij de oogmerken, waartoe zij geschapen werden, altijd bereiken, zonder ooit buiten deze bestemming te treden: dit alles levert het allerovertuigendst bewijs, dat eene onzigtbare hand de teugels houdt, en nu aan deze, dan aan gene soort deze heerschappij vergunt, zoo als het ter bereiking van zekere wijze oogmerken het nuttigst schijnt, en aan alle toeroept: ‘Tot hiertoe en niet verder!’


Aanval van lord Exmouth op Algiers.

(Uit A Narrative of the Expedition to Algiers, in the year 1816, by w.a. salame.)
Den 27 Augustus, voormiddags ten 9 ure, toen het nog zoo windstil was, dat the Severn niet spoedig voort kon, deed zijne Lordschap een sein, dat ik en de Vlaggeluitenant ons in de boot zouden begeven. Wij stegen dadelijk af met zes matrozen, en namen heimelijk zes musketten tot zekerheid mede, om ons, in geval van verraad, te kunnen verdedigen; vervolgens hijschten

{==505==} {>>pagina-aanduiding<<}
wij onze vredevlag, en roeiden naar de stad. Toen wij om 11 ure tegenover het havenhoofd waren, zond de Dei ons eene boot te gemoet, waarin zich de Havenkapitein bevond, die ons zocht te naderen. Ik riep hem toe, dat hij zich verwijderd zou houden. Hij vroeg, waarvoor wij vreesden; dat men te Algiers de pest niet had. Ik zeide hem, dat wij voor de pest niet bekommerd waren; ‘maar,’ voegde ik er bij, ‘gij hebt, onregtmatigerwijze, twee onzer booten met achttien man teruggehouden.’ Hierop antwoordde hij niet, maar vroeg eenigzins angstig, of Lord exmouth onze Admiraal ware, en hoe hij voer. Om ook beleefd te zijn, deed ik hem dezelfde vraag ten aanzien van den Dei, en gaf hem den eersten brief, dien ik op het eind van een' langen staf legde. Eer hij hem in de hand nam, vroeg hij, of de brief aan den Engelschen Consul was. ‘Neen,’ antwoordde ik; ‘hij is aan den Dei; maak hem Lord exmouth's compliment, en zeg hem, dat men binnen een uur antwoord verwacht.’ Hij hernam, dat het onmogelijk was, zoo schielijk een antwoord wegens zulk eene gewigtige zaak te geven. Hierop antwoordde ik, dat wij hier twee of drie uren in de boot zouden wachten, opdat zij tijds genoeg zouden hebben; maar kwam het dan niet, zoo luidde onze order dadelijk naar het schip terug te keeren. Hij zeide, dat twee uren genoegzaam waren, en hij dan met het antwoord van den Dei zou komen. Hij vroeg, of het antwoord in het Turksch mogt geschreven zijn. Ik zeide, dat zulks onverschillig ware, of het in 't Turksch, dan of het in 't Arabisch was. Daar ik bemerkte, hoe ootmoedig en verlegen hij was, gaf ik hem den anderen brief, die aan den Consul geadresseerd was, met mijne hand, en vroeg, hoe zich de Consul en onze lieden van the Prometheus zich bevonden. Hij zeide, dat zij alle welvarend waren,
en dat de Consul zich in zijn huis in de stad bevond. Ik beduidde hem, dat hij den brief aan den Consul zelven overgeven, en mij beide antwoorden, zoo wel van den Dei als van den Consul,

{==506==} {>>pagina-aanduiding<<}
brengen moest. ‘Zeer goed,’ zeide hij; ‘ik zal de brieven bezorgen, en dan terugkomen, en u zeggen, of de Dei antwoord geven wil, of niet.’ Hij verzocht ons binnen het havenhoofd te komen, of te landen, daar de zonnehitte zeer drukkend was. Ik dankte hem voor zijn welmeenend aanbod (welks aanneming ons onze koppen gekost zou hebben), maar weigerde zulks met de verontschuldiging, dat wij om de zonnehitte niet gaven; tevens zeide ik hem, dat, wanneer de Dei een' van zijne Officieren wilde afzenden, om met den Admiraal te onderhandelen, deze beleefdelijk ontvangen en op dezelfde wijze teruggezonden zou worden. Hij antwoordde: ‘Ik hoop, dat dit het geval zijn zal,’ en verwijderde zich.
Toen de Havenkapiten vertrokken was, en wij ons slechts een pistoolschoot ver van ettelijke duizend dezer barbaren bevonden, die op de muren, en deels buiten, deels binnen de batterijen rondliepen, daar ik ook hun verraderlijk karakter kende, en hunne overmoedige houding en uitroepingen zag en hoorde, scheen het mij, of wij in een groot gevaar zweefden. Ik troostte mij enkel daarmede, dat niemand door de wereld kan komen, zonder zich aan gevaren bloot te stellen. Wij verdreven den tijd met bespiegelingen over de schoone ligging der stad, de versterking van het havenhoofd, de groote toebereidselen des vijands, enz.
Algiers ligt op uitstekken, tusschen twee heuvels, tot wier top het zich bijna verheft; het is een driehoek, en zal omtrent vier Engelsche mijlen in den omtrek beslaan. De gebouwen zijn allen van witten gehouwen steen, en, daar zij met tuinen en bebouwde akkers omringd zijn, leveren zij een zeer aangenaam gezigt op.
De vestingwerken zijn inderdaad zeer sterk, wanneer men bedenkt, dat de stad zoo klein is. Aan de noordzijde, omtrent eene Engelsche mijl van de stad, ligt een klein kasteel en ettelijke batterijen achter elkander;

{==507==} {>>pagina-aanduiding<<}
de laatste stoot aan den stadsmuur. Men zegt, dat zij in het geheel met vijftienhonderd stukken beplant waren. Het was ligt te zien, dat zij, in weerwil van hunnen overmoed, hunne toebereidselen in grooten angst maakten; zij bragten alle hunne kanonneerbooten voor het havenhoofd, en plaatsten ze in goede orde aan de zijde der stad, waar zich geene batterijen bevonden. Ik telde 36 à 38 kanonneerbooten in twee rijen, de helft van een open vierkant gelijkende, met roode zijden vlaggen, en negen fregatten, die hier en daar verstrooid lagen.
Terwijl wij op het antwoord van den Dei wachtten, stak een zachte wind op, met welken de Engelsche vloot in de baai zeilde, en eene Engelsche mijl ver van Algiers liggen bleef. Het was thans half drie ure, en er kwam nog al geen antwoord, ofschoon wij reeds een half uur langer gewacht hadden, dan wij afgesproken waren; en daar nu de vloot bijna tegenover de stad lag en een' schoonen wind had, oordeelden wij, dat wij, daar wij onzen pligt gedaan hadden, nu geen tijd meer mogten verliezen, maar aan boord moesten gaan, en zijne Lordschap onderrigten, hoe de zaken stonden.
De Heer burgess, de Vlaggeluitenant, was van mijn gevoelen. Wij deden een sein, dat er geen antwoord gekomen was, en begonnen naar the Queen Charlotte toe te roeijen. Ik was niet welgemoed; want, daar ik het trouweloos karakter der Algerijnen kende, en bespeurde, dat Lord exmouth, zoodra hij ons sein zag, de vloot dadelijk bevel gaf om op te zeilen, en ieder schip in het bijzonder zijne aangewezene plaats nam om aan te vallen, vreesde ik zeer, dat de Algerijnen op ons zouden vuren; kortom, vóór ik the Queen Charlotte bereikte, was ik meer dood dan levend. Toen ik den Admiraal mijn rapport gedaan had, hoe wij den Havenkapitein gesproken en vergeefs gewacht hadden, verbaasde ik, zijne Lordschap zoo veranderd te zien. 's Morgens, toen ik hem verliet, en doorgaans,

{==508==} {>>pagina-aanduiding<<}
wanneer men met hem sprak, was hij meestal vriendelijk en zacht; thans, echter, scheen hij enkel aan den slag te denken, en geleek een wilde leeuw, die uit zijn hok is losgebroken. Intusschen zeide hij verder niets tegen mij, dan: Never mind; we shall see now. (Goed; wij zullen eens zien); en tevens wendde hij zich tot de Officieren, en zeide: ‘Houdt u gereed!’ Ik zag op het oogenblik ieder, met de lont of kanonstrengen in de hand, in groote spanning op het commando: vuur! wachten.
Ik bleef op het achterschip bij zijne Lordschap, tot dat the Queen Charlotte door alle vijandelijke batterijen heen was, zonder een stuk te lossen. Vele duizend Turken en Mooren verbaasden, zulk een groot schip op ééns binnen het havenhoofd te zien komen. De Queen Charlotte nam nu, op eene hoogst bewonderenswaardige en hoogst dappere wijze, hare standplaats aan de punt van het havenhoofd. Kwartier vóór vier ure ankerden wij, tachtig yards van de batterijen van deze punt; maar, toen wij naderhand bevonden, dat wij niet meer dan twee voeten water onder den bodem der Queen Charlotte hadden, liet Lord exmouth nog twintig yards kabeltouw gaan, zoodat wij omtrent honderd yards van de monden hunner stukken lagen. Hij nam echter zijne standplaats zoo meesterlijk, dat ons niet meer dan vier of vijf stukken van het havenhoofd konden bestrijken. Niettegenstaande wij aan het vuur van alle vijandelijke batterijen en van alle musketten blootgesteld waren, riepen wij toch drie malen: hurrah! De batterijen en muren waren vol troepen; zij sprongen op de borstweringen, om ons te zien, dewijl onze volle laag hooger was dan hunne batterijen, en waren zeer verbaasd, een driedeksch oorlogsschip met de overige vloot zoo digt bij zich te zien. Uit het gedrag van den Havenkapitein, en uit hunne verlegenheid binnen het havenhoofd, kon ik, ondanks hunne groote toebereidselen, zeer ligt besluiten, dat zij zelf in hunnen angst geen raad wisten, dewijl zij zich zeker ingebeeld

{==509==} {>>pagina-aanduiding<<}
hadden, dat wij ons door hunne versterkingen vrees laten aanjagen, en hen niet zoo snel of in zulk eene nabijheid zouden aanvallen, want om dezen tijd waren hunne kanonnen nog niet eens geladen; zij begonnen daarmede eerst, toen the Queen Charlotte en bijna de gansche vloot hunne batterijen voorbij gezeild waren. Eenige minuten vóór drie ure losten de Algerijnen den eersten schoot van de oostelijke batterij op the Impregnable, die, benevens the Superb en the Albion, geheel achteraan was, om hun het inloopen te beletten. Zoodra Lord exmouth slechts den rook der stukken zig, en den slag nog niet eens gehoord had, zeide hij: That will do; fire, my fine fellows! (Dat begint; vuur, brave jongens!) - en ik ben zeker, dat, eer hij nog deze woorden uitgesproken had, onze volle laag onder een luid hurrah! daarheen vloog. Driemalen werd op deze wijze in zes of zeven minuten losgebrand, inmiddels de andere schepen alle hetzelfde deden. Dit eerste vuur was zoo schrikkelijk, dat, gelijk wij naderhand hoorden, over de vijf honderd menschen daardoor gedood of gekwetst werden. Dit was des te meer mogelijk, dewijl het volk overal in digte scharen stond. Na het eerste vuur zag ik velen van hen onder de muren als honden op handen en voeten wegloopen.
Toen de aanval van beide zijden op deze wijze begonnen was, werd de hemel als 't ware verdonkerd, de zon scheen verduisterd en de horizon zwart. Uitgeput van de zonnehitte, aan welke ik den ganschen dag blootgesteld was, bedwelmd door den donder van het geschut, en midden in het gevaar van zulk een vreesselijk gevecht, was ik als buiten zinnen, en wist niet, wat ik doen zou. Lord exmouth werd eindelijk mijn' toestand gewaar, en zeide: ‘Gij hebt uw' pligt gedaan. Ga naar beneden.’ Ik verwijderde mij nu allengs van het verdek, in schrik en verwarring. Of ik levend in het verband zou komen, was zeer twijfelachtig; want het was ontzettend, het kraken der kanonskogels te hooren, en nu gekwetsten, dan dooden te zien aanbrengen. In zulke oogenblikken onder Engelsche matrozen te zijn, en hun gedrag, hunne werkzaamheid, hunnen moed en hunnen ijver te zien, is iets, dat zich niet wel beschrijven laat.
Ik wil mij slechts ééne opmerking veroorloven. Toen ik naar beneden ging, werd ik aan den trap door eenige matrozen, opgehouden, die twee gekwetsten in het verband droe-
{==510==} {>>pagina-aanduiding<<}
gen, en ik had tijd om te zien, hoe men met de zware stukken op het onderste verdek omgaat. Ik beschouwde de lieden der twee stukken, die het digtst bij den trap waren; zij hadden proppen noodig, en riepen luid: ‘Proppen, proppen!’ Daar men er hun geen bragt, vloekten er twee, trokken hunnen messen, sneden de voorpanden van hunne buisjes af, en stampten ze, in plaats van proppen, in de kanonnen. Ik kon niet nalaten zulk een' ijver te bewonderen. (*)


De doode hand.

(Vervolg en slot van bl. 479.)

Reinhagen was nu sedert een jaar aldaar in bediening, toen de Superintendent en Schoolraad B. kwam, om kerkvisitatie te doen. Hij was de éénige, die reinhagen ongaarne aldaar Predikant zag, omdat hij een zijner aanverwanten met die plaats had willen voorzien. Hij verklaarde dikwijls met bitterheid, dat hij een' man nimmer konde vertrouwen, die buiten staat was, om zich van zulk eene zware verdenking te zuiveren. De kamer, welke men hem in de pastorij ten verblijve inruimde, was nevens het vertrekje van ada. De Superintendent vermoedde hare nabijheid, want hij hoorde haar 's avonds nog voor het klavier zingen; en daar het meisje hem wel beviel, en hij uit zijn venster zien konde, dat zij, 's morgens vroeg, reeds bij hare bloemen in den tuin bezig was, zoo dreef hem de nieuwsgierigheid, hare kamer eens op te nemen. Hij vond niet dan orde en zindelijkheid; alles was zorgvuldig opgeruimd; ook het bed was reeds opgemaakt; doch in haren schrijflessenaar stak de sleutel. Nu durfde hij zich misschien ook wel verstouten, dien te openen? ... Hij deed het werkelijk, en zag eene lade vol brieven. Gewis minnebrieven! ... maar zij waren allen van haren broeder jozef.
In den lessenaar viel hem ook nog een kistje in 't oog, en dat moest nu almede onderzocht worden. Doch men ver-
{==511==} {>>pagina-aanduiding<<}
beelde zich zijne ontzetting: er lag in - eene hand, aan een' der vingers van welke een ring met roode steenen flikkerde!
Nu wat dan toch zijn mistrouwen geregtvaardigd; hier lag de hand des omgebragten, en nu stond reinhagen daar voor hem als broedermoorder.
Vol helsche vreugde sloop de Superintendent uit het vertrek, verliet, onder voorwendsel van onpasselijkheid, de pastorij, en, daar de Generaal naar het bad gereisd was, deed hij, op eene gansch niet verzachtende wijze, aangifte onmiddellijk aan het geregt.
De President was niet weinig getroffen, tegen zulk eenen man eene zoodanige klagte te zien inbrengen; een' man, die zoo geheel zijn vertrouwen bezat; en, hoezeer de betigter hem niet geloofwaardig genoeg was, er moest toch noodwendig iets gebeuren, in staat om de zaak tot klaarheid te brengen. Hij zond derhalve den ouden Crimineelraad herbst, een streng-regterlijk, doch tevens hoogst omzigtig man, als Commissaris heimelijk af, met last, zoo verschoonend mogelijk te werk te gaan, doch niettemin, in geval de hand met den bewusten ring werkelijk gevonden wierd, den Predikant reinhagen, benevens zijne dochter, dadelijk in hechtenis te doen nemen.
Nog denzelfden nacht toog de Crimineelraad op weg, en trad, in den vroegen morgen, met den dorpregter, onverwacht de pastorij binnen. Reinhagen scheen volkomen gerust, toen de Raad zijnen last bekend maakte, en wilde zijne dochter laten roepen, die zich nog op hare kamer bevond; doch eerstgemelde, deswege verschooning vragende, ging zelf naar boven. Ada had zoo even haar morgengebed verrigt, en verschrikte niet weinig, den vreemden man bij haar te zien binnentreden; doch zij werd zigtbaar nog meer ontsteld, toen deze, vriendelijk maar ernstig, de opening van haren lessenaar verlangde, dewijl hem, van hooger hand, was opgedragen, den inhoud van zeker kistje, dat zich daarin bevinden moest, te onderzoeken. Sidderend en vuurrood ontsloot zij den lessenaar.
Daar stond in den achtergrond het geheimzinnige kistje, - daarin lag werkelijk de linkerhand van een' mensch, - daaraan was een ring met een' steen, en op de kasting van dien steen las men de letters D.G.R.
‘o Mijn God!’ riep de Crimineelraad, en sloeg de han-
{==512==} {>>pagina-aanduiding<<}
den te zamen, ‘zoo zijt gij dan werkelijk aan den broedermoord schuldig?’ Ada stond verbleekt voor hem, en staarde hem aan met groote oogen, als verstond zij den zin dezer woorden niet. Zij wilde naar beneden snellen bij haren vader; maar dit werd haar niet vergund. Daar de Crimineelraad het sprekende bewijs van de schuld in handen had, kondigde hij beiden gevankelijke bewaring aan, en liet hen, ten einde zij elkander, vóór het eerste verhoor, niet spreken zouden, in twee afzonderlijke wagens, onder begeleiding, den volgenden nacht, stadwaarts voeren.
‘Nu, zoo zij het dan gedaan met u, geloof aan menschelijke deugd!’ riep de President smartvol uit. Graaf dirk stoof bleek en ontsteld de kamer in. ‘Is het mogelijk, vader?’ sprak hij bevend: ‘zijn reinhagen en zijne dochter werkelijk in hechtenis genomen?’
‘Ja!’ zeide de President. ‘Zij hebben ons door vromen schijn schandelijk bedrogen.’
‘Laat mij het meisje spreken! Zij is zeker onschuldig. Een mondgesprek met mij zal meer afdoen dan tien verhooren.’
‘Neen!’ was het antwoord, ‘neen! wij moeten geen' stap verder doen. Wij zijn door die menschen reeds te veel blootgesteld geworden. De zaak moet haren gang gaan.’
‘Vader!’ riep de zoon in de hevigste ontroering, en zonk voor den President neder: ‘Ada is onschuldig! Het gansche geluk mijns levens hangt daarvan af.’
‘Mijn arme dirk!’ zeide de vader bewogen, en drukte den zoon aan zijne borst: ‘ik heb dit gevoeld, en had u, in weerwil van alle vooroordeelen, zoo gaarne mijnen zegen er op gegeven. Maar dit zult gij toch ook wel inzien, dat, al is het meisje zelve schuldeloos, de dochter van een' moordenaar voor u verloren moet zijn?’
Het onderzoek zou nu op nieuw beginnen; doch, daar de Crimineelraad herbst vooraf de vorige stukken, betrekkelijk het onderzoek te Immenhayn, verlangde, en deze eerst moesten overgezonden worden, duurde het nog een' geruimen tijd, eer men tot het verhoor koude overgaan.
Intusschen was een jong man te Immenhayn gekomen, die, met zeer veel belangstelling, naar thomas reinhagen en diens tegenwoordig verblijf onderzocht had. Hij kwam, na bekomen berigt, herwaarts; en, daar hij reinhagen op

{==513==} {>>pagina-aanduiding<<}
nieuw in het onderzoek nopens deze zaak gewikkeld vond, en wel buiten toegang, verzocht hij den President, hem een heimelijk mondgesprek toe te staan.
Dit had plaats juist op denzelfden dag van het eerste verhoor. De oude reinhagen had in hetzelve alles ontkend, en inzonderheid niets van de hand willen weten. Ada, daarentegen, erkende de gevondene hand voor haar eigendom; maar beweerde, dat dezelve niet was van den omgebragten oom, en ook, dat haar vader niet het minste daarvan wist. De vraag, echter, hoe zij dan aan dezelve gekomen ware, had zij onbeantwoord gelaten, met dringende bede, haar bij den vader toe te laten, dewijl zij alleen dezen het geheim konde openleggen. Daar men evenwel hierin zwarigheid vond, werd het eerste verhoor hiermede gesloten.
Nadat de President een' geruimen tijd met den vreemdeling alleen gesproken, en het verbaal van het eerste verhoor gelezen had, kwam hij met den Crimineelraal herbst overeen, de door de dochter verzochte zamenkomst met den vader, onverwijld, in zijne kamer te doen plaats hebben. Behalve den President en den Crimineelraad, was niemand tegenwoordig, toen zij elkander weenend in de armen zonken.
‘Niet waar, mijn kind!’ zeide reinhagen, ‘wij zijn onschuldig?’
‘Ja, mijn geliefde vader!’ riep ada, ‘en, in bijzijn dezer waardige mannen, wil ik u alles bekennen, wat op ons den schijn van schuld geworpen heeft.’
Wat ada, bij deze gelegenheid, openhartig verhaalde, zullen wij nader vernemen, bij het opmaken van het verbaal. Genoeg, de President luisterde toe met gespannen aandacht, en verzocht het meisje, geëindigd hebbende, met haren vader in eene andere kamer te gaan; terwijl hij zelf zich het in ada's lessenaar gevondene kistje, met het corpus delicti er in, halen liet. Hij beschouwde lang de dorre hand, en trok den gouden ring van den vinger af, dezen naauwkeurig onderzoekende. De drie letters D.G.R. stonden wel werkelijk op de kasting, maar de steen was enkel een karneol en geen robijn; ook waren de beide laatste letters zoodanig ineengevlochten, dat men duidelijk nog eene kleine v tusschen dezelve bespeuren kon. Toen de President den Crimineelraad hierop opmerkzaam maakte, beproefde hij, een klein, naauwelijks zigtbaar knopje te drukken; en - zie daar! de

{==514==} {>>pagina-aanduiding<<}
roode steen sprong open, en er vertoonde zich eene bijna uitgewischte vrouwelijke beeldtenis.
‘Ja, mijn hart heeft mij niet bedrogen! Gij komt ter goeder ure, gij heilige getuige voor de onschuld uwer dochter!’ riep de President, en boog zich aangedaan over den ring neder, zijne opwellende tranen niet langer kunnende terughouden. ‘Ga,’ verzocht hij den Crimineelraad, ‘haal mij spoedig mijnen zoon dirk hier, en laat mede den vreemdeling ontbieden, met welken ik heden gesproken heb.’
Graaf dirk trad in de kamer. ‘Ik heb eenen moeijelijken last voor u,’ zeide de President; ‘maar ik hoop gij zult uw gevoel meester blijven. Daar in het eerste verhoor, heden gehouden, in de zaak van reinhagen nog weinig lichts gekomen is, zoo heb ik, uit oude genegenheid voor deze menschen, den vader en de dochter, zoo even, hier in mijne kamer geconfronteerd. De dochter heeft gewigtige zaken bekend, waarvan verbaal moet opgemaakt worden. Ik zou verlangen, dat dit niet door eene vreemde, koude hand gedaan wierde. Wilt gij het voeren der pen op u nemen? De personen wachten in de naaste kamer.’
Dirk stond bleek en weifelend daar; in 't einde herstelde hij zich, en zeide: ‘Ja, vader; ik wil!’
De Crimineelraad kwam nu met den vreemdeling, en liet, op eenen wenk van den President, de aangeklaagden binnentreden.
Men bood hun stoelen aan; terwijl dirk, die het niet waagde de oogen op te slaan, zich aan de schrijftafel plaatste.
‘Gij hebt, ten aanzien van de bij u gevondene hand, mij, zoo even, eene gewigtige bekentenis afgelegd, en zult die, daar dezelve moet opgeteekend worden, nog eenmaal voor ons dienen te herhalen,’ zeide de President tot ada, terwijl hij zijn' zoon wenkte aan de inleiding te beginnen.
Deze schreef met sidderende hand, en vroeg, in treurige verstrooijing, den Predikant naar zijnen naam. ‘Ik heet thomas reinhagen,’ antwoordde deze, bedaard glimlagchende; want hem ontging de ontroering des jongelings niet. Doch ada kon hem niet antwoorden, toen hij naar haren naam vroeg, maar ving aan bitterlijk te weenen, denkende, dat hij haar niet langer kennen wilde.
‘Schrijf ada reinhagen,’ viel de oude Crimineelraad

{==515==} {>>pagina-aanduiding<<}
verschoonend in; ‘zij heeft zoo even die namen reeds opgegeven.’
Voor den naam van den tegenwoordig zijnden vreemdeling zou, verlangde de President, vooreerst wit openblijven, om nader ingevuld te worden.
Ada's boezem verhief zich bevend; doch de vader hield hare hand; hij sprak haar liefderijk toe, bad haar dringend, zich te herstellen, en nu deed zij het volgende verhaal:
‘Toen mijn vader, na langdurig leed, eindelijk Diaconus te G. was geworden, verlangde ik het naaste slagveld te bezoeken, waar mijn geliefde broeder viel. Ik wilde met het oord vertrouwd worden, waar hij voor het vaderland bloedde en begraven lag, en liet mij door landlieden, welke ooggetuigen van den slag geweest waren, alle omstandigheden naauwkeurig verhalen. Spoedig vond ik de plaats uit, waar zijn regement gestreden had, en hij gevallen was; en toen mij een oude boer verhaalde, dat men alle de aan den toegang des wouds gevallene vrijwilligers in een' grooten kuil had begraven, waarbij hij zelf geholpen had, zoo bleef mij geen twijfel over, dat ook mijn broeder aldaar onder zijne vrienden rustte. Dat heldengraf, door digt bosch omringd, bezocht ik daarna bij herhaling; op die heilige stede heb ik menig weemoedig uur doorgebragt, en dikwijls troost verzameld.’
Hier werd haar verhaal door weenen afgebroken. De vader liefkoosde en moedigde haar aan voort te varen. Dirk schreef sidderend verder:
‘Wij woonden reeds langer dan een jaar te G., toen twee inwoners naar mijne hand stonden. Beide waren brave lieden, welke mijn vader zelfs genegen was; maar ik gevoelde voor hen geene geneigdheid, en was verlegen, wat te doen. Bekommerd ging ik uit naar het heldengraf, hopende daar weder troost te vinden en tot besluit te zullen komen; ik vierde mijne aandoening den vrijen teugel; dezelve klom allengs tot geestverbijstering, en ik bad, dat de zielen der jongelingen, die daaronder tot stof overgingen, en welligt mede ondervonden hadden, wat de liefde zij, mij een teeken mogten geven, wat ik doen moest. In gespannene verwachting luisterde ik scherp toe; er ritselde iets in het digte bosch, dat mij schrik aanjoeg; doch, mij eenigzins herstellende, hoog ik de takken voorzigtig uit elkander, om de oorzaak te onderzoeken,

{==516==} {>>pagina-aanduiding<<}
en bevond, dat het geruisch door een' vogel veroorzaakt werd, die zijn nestje in de nabijheid had gemaakt. Daar werd ik tevens, onder de struiken, in het drooge loof, een voorwerp gewaar, dat mijne nieuwsgierigheid opwekte; en, als ik het opnam, zag ik met siddering, dat het eene afgehouwene hand was, aan een' der vingers van welke een schier onkenbaar geworden gouden ring stak. Snel vloog mij de gedachte door de ziel, dat dit het teeken ware, dat ik van de geesten verlangde: ik moest niet trouwen, want alleen de dood bood mij verloving aan. Dit bragt mij tot besluit; ik wees iedere aanbieding af, en bleef bij mijnen dierbaren vader; doch de hand met den ring heb ik heilig bewaard.’
Dirk schreef reeds sedert lang niet meer, en hield zijn vlammend oog op ada gevestigd. Toen zeide de President, die zijnen zoon naauwkeurig waarnam, terwijl hij het opene kistje voor hem op de tafel plaatste: ‘Hier is de hand met den ring.’ Naauwelijks had dirk daarop eenen blik geworpen, toen hij opsprong, zich voor ada op de knie wierp, en uitriep: ‘Met mij zijt gij verloofd, ada! met mij! Gij zijt mijne bruid! Daar, in datzelfde kreupelbosch, verloor ik, in een ruitergevecht, mijne hand.’ En toen zij verbaasd en twijfelend achteruit week, trok hij den opgevulden handschoen af, en toonde de stomp van zijne linkerhand. ‘Twijfelt gij nog?’ riep hij: ‘voert niet deze ring mijn naamcijfer, Dirk Graaf v.R., en besluit hij niet nog een heilig teeken zijner echtheid?’ Nu drukte hij op het knopje van den ring; de steen sprong op, en hij toonde haar de verbleekte trekken zijner overledene moeder.
‘Was dit Uw heilige, onnaspeurlijke wil?’ stamelde ada, en hief de gevouwene handen ten hemel op; maar de jongeling omhelsde de geliefde, en zij zonk zalig aan zijn hart.
‘Wij hebben evenwel nog niet afgehandeld,’ zeide de President, na eene poos zwijgens bij dit verteederend tooneel; ‘hier staat nog iemand, die in onze omhelzing gaarne wilde deelen.’ Toen stelde hij den vreemdeling aan de aanwezigen voor, als de zoon van david reinhagen, die bij het sluiten van den vrede uit Suriname was overgekomen, om order te stellen op zijne aangelegenheden, en de aanverwanten berigt te geven van de ware toedragt der vermoording zijns vaders. De dader, namelijk, was geen ander, dan de Neger tuaro. Het noodlot van gumilla had

{==517==} {>>pagina-aanduiding<<}
hem eenen onverzoenbaren haat tegen zijnen meester ingeboezemd, en, vóór zijne afreize naar Europa, beloofde hij zijnen armen medeslaven plegtiglijk, dat hun onderdrukker niet weder terug zou keeren. Doch inziende, dat david's leven voor deszelfs kinderen, welke de Neger zeer lief had, van beslissend nut was, zoo lang de aangelegenheden in Europa niet volkomen geregeld waren, verschoof hij, zoo lang mogelijk, de uitvoering van de daad. Zijn voornemen, om dezelve te volbrengen, verkreeg te meer krachts, daar hij meende, dat zij ook den deugdzamen Predikant nuttig zou zijn, en deze daardoor in bezit van de nalatenschap zou blijven. De afreize van tuaro had slechts in schijn plaats: met het vallen van den nacht was hij, uit het naaste woud, waar hij zich het overige van den dag verborgen had gehouden, weder teruggekeerd. Vervolgens had hij het keukenvenster, daartoe, vóór zijn vertrek, opzettelijk ontgrendeld, zachtkens geopend, een hem voor de hand komend mes gegrepen, en aldus het feit bedreven. Doch, om ook zijnen landslieden een teeken der voltrekking mede te brengen, had hij de linkerhand met den ring van het ligchaam afgesneden, waarna hij werkelijk voortgesneld was om zich in te schepen.
Dit alles had tuaro op zijn sterfbed aan den zoon van david geopenbaard, en hem de hand met den ring overgeleverd; de smart wegens gumilla, die spoedig bezweken was, had ook zijn krachtig gestel in 't einde ondermijnd.
‘Dit is een crimineel onderzoek,’ zeide de oude Raadsheer herbst, terwijl hij de oogen afdroogde, ‘zoo als mij nog nooit is voorgekomen: in plaats van met een halsregt, eindigt het met eene bruiloft!’
De President voerde zijnen vriend thomas reinhagen, in zegepraal, in de armen des ouden Generaals terug; en het eerste dienstwerk van den zoo zwaar verdachten, maar zoo glansrijk geregtvaardigden man, was de huwelijksvoltrekking zijner dochter met den zoon des Presidents.
Dirk hief zijne afgehouwene hand als iet heiligs op. ‘Zij was de stichtster mijns echtelijken geluks,’ sprak hij; en mijne ada liet zich door haar leiden, in den waan, dat de bruidegom de dood ware!’
Ada hernam: ‘Zij is het zinnebeeld, dat wij elkander beminnen zullen tot in den dood, en dat ook de dood ons weder in liefde vereenigen zal.’







{==518==} {>>pagina-aanduiding<<}

Vervolg der schets van Londen (*).

Londen, den 29 November 1815.
In mijnen laatsten eene beschrijving gegeven hebbende van de buitenzijde der St. Pauls, wil ik thans trachten, u van deszelfs binnenzijde eenig denkbeeld te geven.
Of de versierselen van St. Pauls binnenzijde in allen deele voldoen aan de hooge verwachting, welke derzelver uiterlijke vertooning geschikt is bij eenen oordeelkundigen beschouwer te verwekken, kan ik, die nooit iets fraaijers gezien heb, niet beslissen; maar, wat mijne eigene bevinding aangaat, wil ik wel bekennen, dat de eerste bezigtiging van de fraaije en vooral ook ruime vertooning, die deze Tempel van binnen oplevert, mij nog veel meer getroffen heeft, dan de pracht en fierheid van bouworde, welke de buitenzijde ten toon spreidt. En thans nog ga ik de kerk, wel is waar, nimmer voorbij, of zij trekt mijne aandacht en bewondering tot zich; maar zoo dikwerf ik dezelve binnentrede, voel ik denkbeelden van een verhevener aard in mij opkomen. Bewondering is voorzeker eene der aangenaamste aandoeningen, waarvoor wij vatbaar zijn; en het bezigtigen van een gebouw als dit, hetwelk in schoonheid en grootte zoo verre overtreft al wat ik te voren gezien had, deed mij denken aan datgene, hetwelk nog weder oneindig overtreffen zal al wat wij ooit ergers gezien of gehoord, ja zelfs gedacht hebben.
Ik wil thans in eenige bijzonderheden treden, die, naar mijn inzien, opmerking verdienen.
De beide ovale kapellen aan de westzijde zijn van het overige gedeelte der kerk afgescheiden door lijstwerk en Korinthische kolommen van wagenschot, zeer fraai en kunstig bewerkt. - De doopvont is opmerkelijk van wege hare grootte. Dezelve is van nagenoeg spierwit marmer, maar dient alleen voor sieraad, niet tot gebruik.
De gansche vloer van St. Pauls binnenzijde is geplaveid met marmer, meest vierkante zwarte en witte steenen, de een om den ander, maar onder de cupola (of binnenzijde van den dom) uitgelegd in eene fraaije veelkleurige ster, met een'

{==519==} {>>pagina-aanduiding<<}
metalen rooster in 't midden, waaronder het lijk van Lord nelson rust. In het koor is de marmeren grond, vermengd met porfier, gevormd in onderscheidene figuren.
De pilaren, die de binnenzijde van het gebouw in eenen grooten middelgang, met kleinere nevengangen aan wederzijden, verdeelen, zijn zeer zwaar, vierkant, en versierd met pilasters van de Romeinsche en Korinthische bouworde. Nog grooter en langwerpig vierkant zijn de acht pilaren, die de cupola ondersteunen; hebbende tusschen de pilasters ruime vierkante paneelen. De pilaren aan de westzijde hebben, behalve de pilasters, losse kolommen, hetgeen derzelve een luchtig en bevallig aanzien geeft.
De muren zijn aan de binnenzijde verfraaid met ruime nissen, de vensters daarin, en voorts kleinere nissen, paneelen enz. daarnevens.
De zolder is boogswijze, en boven den middelgang aanmerkelijk hooger dan boven de nevengangen. Ronde en hoekige paneelen, omgeven met acanthus bladen, kransen, schilden enz., versieren denzelven overal.
Grootsch inderdaad is het gezigt van de binnenzijde van dit gebouw aan alle kanten; maar vooral, wanneer men hetzelve langs den middelgang van de westzijde binnentreedt. De pilaren, versierd met hunne pilasters, ter zijde; de nevengangen daarachter, en voorts de kapellen, en de glazen en nissen van den muur, die hier en daar van tusschen de pilaren zigtbaar zijn; van onderen de met marmer geplaveide vloer; van boven, op eenen aanmerkelijken afstand, de versierde zolderbogen; vooruit de cupola, die nog iets grooters belooft; het koor daar achter, en voorts, op eenen afstand van 500 voeten, de vensters aan de oostzijde in 't verschiet: waarlijk, zoo iets van menschenhanden, zulk eene achtbaarheid voegt Gode! Majestas iste Deo convenit. Aardig is het ook, de menschen op onderscheidene afstanden van tusschen de pilaren te zien uitkomen: ons gezigt bepaalt de hoegrootheid bij vergelijking, en het oog, ongewoon aan zoo groot eene ruimte, bedriegt zich hier, en ziet de menschen aan voor veel kleiner, dan ze inderdaad zijn.
Niet minder fraai en edel is het gezigt onder de cupola, waarvan het hoogste toppunt 330 voeten boven den grond verheven is. De ronding is echter zoo bevallig, dat het oog er vermaak in schept, om onderscheidene malen daarlangs op

{==520==} {>>pagina-aanduiding<<}
en neêr te zweven. Ook is de cupola in geenen deele ontbloot van versierselen. Ter hoogte van den zolder is eene ronde galerij, met eene vergulde balustrade. Men noemt dezelve the whispering-gallery, of sluister-galerij, omdat het gefluister tegen den muur aan de eene zijde van dezelve, zich langs de ronding verspreidende, duidelijk hoorbaar is voor het oor, dat aan de tegenovergestelde zijde tegen den muur aanleent, op eenen afstand van 140 voeten. Iets dergelijks is er, zoo ik meene, te Amsterdam, in de Concertzaal van Felix. Eene andere bijzonderheid, deze galerij eigen, is, dat het toeslaan van eene kleine deur, waarlangs men opkomt, een geluid door de kerk verspreidt, harder dan dat van een geweerschot. Boven deze galerij, en op een' rand van fraai verguld lijstwerk, verheffen zich tweeëndertig pilasters met vergulde voeten en kapiteelen, onderschragende een ander verguld lijstwerk, vanwaar de ronding van de cupola begint, die tot boven toe beschilderd is door j. thornhill met de geschiedenissen van Paulus, in acht verdeelingen, in voorstelling van basrelief. De beelden zijn levendig, het verhevene kunstig nagebootst, de schildering krachtig, en wel waardiglijk beantwoordende aan de eere, die het werk geniet, van hier geplaatst te zijn. Jammer, echter, dat dit schilderwerk door de van buiten indringende dampen aanmerkelijk geleden heeft, en nog dagelijks minder wordt.
De Godsdienstoefening geschiedt (behalve des morgens in eene der kapellen) alleen in het koor, 't welk, schoon slechts een klein gedeelte van de kerk uitmakende, echter daartoe menschen genoeg kan bevatten. Men nadert hetzelve door een fraai bewerkt ijzeren hek, onder eene orgelkas, die onderschraagd wordt door acht fraaije gekorvene kolommen, van de Romeinsche orde, van gepolijst marmer, wit geaderd met blaauw. Men heeft opgemerkt, dat het maaksel van deze orgelkas zeer onbevallig is, en weinig voegt bij den edelen smaak, waarmede wren de binnenzijde van dit gebouw versierd heeft. Deze aanmerking komt mij niet ongegrond voor; en, hoewel de versierselen, in hout, van fruit, lof- en bloemwerk, die de kas omgeven, inderdaad kunstig zijn uitgewerkt, zoo nemen zij echter de onwelstandigheid van het geheel niet weg; even min als eene waarlijk onedelmoedige daad door een geestig gezegde te verhelen is. - De zit-
{==521==} {>>pagina-aanduiding<<}
banken aan wederzijden van het koor zijn verfraaid met palmtakken, cherubims enz., bij uitnemendheid sierlijk in wagenschot uitgewerkt door den vermaarden kunstenaar gibbon: onder dezelve munten uit de troon en zitplaats van den Bisschop aan de zuidzijde, en de zetel van den Lord-major daar tegen over. Achter den preêkstoel is de plaats voor het altaar; want de Engelsche kerken kunnen eigenlijk niet gezegd worden een altaar te hebben, schoon zij aldus de plaats noemen, waar het staan moest, in stede waarvan zij eene communietafel gebruiken. Bezijden deze tafel verheffen zich vier groote pilasters, geschilderd en geaderd met goud, in namaking van lapis lazuli, met dubbel vergulde kapiteelen, waartusschen het licht van door de kerkglazen zich, als in stroomen, uitstort en door het koor verspreidt. Moeijelijk is 't te verhelpen; maar de preêkstoel heeft dit nadeel, dat al het licht van achteren, en nagenoeg niets van ter zijden of van voren daarop valt;
verlichtende alzoo, gedurende den dienst bij dage, 's prêkers rug, in plaats van zijn aangezigt en voorzijde. Ik kan niet nalaten, van dit koor sprekende, gewag te maken van de aangename wijze van zingen, hier in gebruik: want, de St. Pauls eene kathedrale kerk zijnde, wordt het gezang hier uitgevoerd door acht koorjongens met heldere en fijne stemmen, gesecondeerd door het orgel en eenige mannelijke basstemmen, hetwelk verrukkelijk aangenaam en welluidend is.
Vanhier nog eens in het ruim der kerk terugtredende, kan ik niet onopgemerkt voorbijgaan de vanen, waarmede de cupola en een gedeelte van den grooten middelgang behangen zijn. Dat deze meest gescheurde en zeer door den smook bewalmde vanen, waarvan er sommige zeer groot zijn en hier en daar over de bogen en pilasters heen hangen, de fraaiheid van het gebouw eenigermate ontsieren, is oogenschijnlijk; en, wat voorts het denkbeeldige aangaat, zoo dunkt mij, dat dezelve hier niet moesten ten toon gespreid worden. 't Is toe te geven, dat de Heidenen, die krijgsdapperheid en deugd voor eene en dezelfde zaak hielden, hunne Tempelen met de veroverde veldteekenen opsierden; maar, naar mijn inzien, ontsieren, ja onteeren zij eene Christenkerk. Immers is er niets zoo geschikt, om de heilige Geesten een laag denkbeeld te geven van ons menschelijk verstand en hart, dan het gestadig krijgvoeren, waarmede wij

{==522==} {>>pagina-aanduiding<<}
onze velden verwoesten, onze gebouwen verbranden en onze natuurgenooten om 't leven brengen: en komt het mij onvoegzaam voor, dat wij onzen Schepper te gemoet zullen komen, en het Huis des Heeren opvullen, met de sprekende bewijzen van de nietigheid of het misbruik van ons verstand en de verkeerdheid van ons hart.
Van een' anderen aard is het oprigten van Gedenkteekenen en Graftomben, waarmede men, sedert de laatste jaren, begonnen heeft de binnenzijde van de St. Pauls inderdaad te versieren. In zoo verre toch, als dit de nagedachtenis van waarlijk verdienstelijke mannen vereert en in geheugenis houdt, de nakomelingen tot navolging van lofwaardige voorbeelden aanspoort, en tevens de kunsten begunstigt, verdient het niet alleen onze opmerking, maar ook onzen lof. Deze Monumenten hebben nog een ander voordeel. Men heeft opgemerkt, dat de St. Pieterskerk te Rome de St. Pauls te Londen in niets méér overtreft, dan in de pracht, waarmede de binnenzijde der eerstgenoemde versierd is. Men zoude, de prenten beschouwende, van de St. Pauls voorhanden, naauwelijks gelooven, hoe deze kerk nog meer kon verfraaid zijn, zonder nadeel te doen aan den goeden smaak; doch in het wezen der zaak is dit anders, en kennelijk, dat vele groote paneelen nog open zijn, die eene verdere versiering zeer wel gedoogen, om niet te zeggen behoeven. Inzonderheid geldt deze aanmerking ook de pilaren, die de cupola ondersteunen. Hierin nu komt de Beeldhouw- der Bouwkunst te hulpe. Ik heb drie Monumenten uitgekozen, om er eene korte beschrijving van te geven; het eene ter eere van een' Geleerden, het andere van een' Staatsman en Menschenvriend, en het derde van een' Oorlogsheld, gaande de overigen, die meest den roem van Krijgsoversten ten toon spreiden, met stilzwijgen voorbij.
Het eerste Gedenkteeken, waarvan ik spreken wilde, is toegewijd aan de nagedachtenis van Dr. johnson; een man, die zich bij zijne landgenooten bijzonder verdienstelijk heeft gemaakt door het ontleden en beschaven der Engelsche taal; strekkende zijn Woordenboek den geleerden ten standaard, waarnaar zij zich rigten, en waarop zij, in geval van twijfeling, zich veilig beroepen kunnen. De belangrijke geschriften, die hij voorts in 't licht gegeven heeft, munten uit (gelijk die van hooft bij ons) door kern van inhoud,

{==523==} {>>pagina-aanduiding<<}
sieraad van taal en kracht van uitdrukking. Zijne beeldtenis, meer dan levensgroot, is voorgesteld door den vermaarden j. bacon, in Romeinsche kleeding, staande en in eene peinzende houding. Ernsthaftigheid, gezond oordeel en uitgebreide kennis staan te lezen op gelaat en voorhoofd. Hij rust met zijnen arm op eene zuil, even als zijn vernuft steunde op eene vaste kennis der zaken, waarover, en der taal, waarin hij schreef. Om het kernvolle en manhaftige van zijnen schrijftrant aan te duiden, heeft de kunstenaar zijne beeldtenis voorgesteld als bijzonder krachtig en forsch gespierd. De houding voorts van het beeld is welstandig en het voorkomen belangrijk, eere gevende, zoo wel aan den kunstenaar, die 't vervaardigde, als aan den Geleerden, dien 't voorstelt.
Tegenover dit Gedenkteeken, en insgelijks vervaardigd door bacon, staat het beeld van howard, dien de weldadigheid ten aanschijn uitstraalt; terwijl de gaande houding aanduidt, dat dezelve bij hem niet alleen bespiegelend, maar ook werkdadig was. In de regterhand houdt hij een' sleutel, en in de linker eene rol papieren, op een waarvan geschreven staat: ‘Plan for the Improvement of Prisons,’ en op een ander: ‘Hospitals.’ Dit beeld behoeft geene uitlegging, kennelijk aanduidende, dat hij, door het verbeteren der Gevangen- en Ziekenhuizen, zich een' naam verworven heeft, die de eeuwen verduurt. Hij stapt op ketenen, alsof hij wel gaarne zou vernietigd hebben, 't geen hij, als een noodzakelijk kwaad, te verbeteren trachtte. Het pedestal bevat voorts nog een aandoenlijk tooneel in basrelief, voorstellende de binnenzijde van een gevangenhuis, en daarin eenige menschen, bezig om een' gekluisterden grijsaard op te beuren, en hem met kleeding, spijze en drank te verkwikken. Het gelaat van den grijsaard duidt eer ongeluk dan ondeugd aan, en is geschikt om medelijden te verwekken, en blijdschap, omdat men hem zoo menschlievend vertroost en verkwikt. Op een' wenteltrap bij de geopende deur staat het beeld van howard, met den sleutel in de hand; om aan te duiden, dat het zijn werk was. Mij dunkt, daar mogt wel onder staan: ‘Ik ben in de gevangenis geweest, en gij hebt mij bezocht!’
In een ander gedeelte der kerk staat eene belangrijke Groep, vervaardigd door de bekwame hand van r. westmacott,

{==524==} {>>pagina-aanduiding<<}
voorstellende, met de manen omhoog, den kop in de lucht en steigerende, een brieschend ros, en daarop, in volle wapenrusting. Sir ralph abercromby; niet, gelijk hij, in zijn leven, rustig en sier in den zadel, de glorie van zijn vaderland plagt te handhaven, met den toom in de eene, het zwaard in de andere hand, en het magtwoord op de lippen, waarop duizenden van zwaarden en musketten uitgetogen en losgebrand werden; maar doodelijk gewond, met ontzenuwde leden en gebroken gezigt, terwijl hij, vallende van het paard, ondersteund wordt door een Schotsch soldaat. Zijn eene arm hangt over den schouder van den Schot, en zijner andere hand ontglijdt de toom. Zijne gelaatstrekken staan pijnlijk, de oogen flaauw, en de lippen zaamgetrokken, daar de dood op zweeft. Zijn uitgetogen zwaard, nog onlangs de hoop zijns vaderlands en de schrik der vijanden, ligt op den grond ter neder, en daarbij eene vaan, en een gesneuveld soldaat, met het aangezigt ter aarde; alsof het slagveld zoo bloedig was, dat gewonden en gesneuvelden geene plaats onbedekt hielden. - In het onderschrift leest men, dat hij, in een roemrijk gevecht tegen de Franschen, in Egypte, in den jare 1801, gewond werd, terwijl zijne troepen de overwinning behaalden, en weinig dagen daarna 't bestierf; dat hij zich voorts beroemd gemaakt heeft, onder anderen, door het wél beleiden van de landing der Engelschen in Holland, in 1799. - In dit Gedenkteeken bewonder ik vooral de kunst van den beeldhouwer. Het brieschende en steigerende paard, de stervende Generaal en de hem ondersteunende Schot, en vooral ook de kleeding van beiden, zijn zoo natuurlijk, levendig en krachtig voorgesteld, dat men haast vergeten zou, dat het alles slechts marmer is. Jammer echter, dat er zoo groot een brok ongehouwen steen toe noodig was, om den buik van het paard te ondersteunen. De verbeelding toch moet in zulk eene voorstelling zoo veel mogelijk te gemoet gekomen, niet tegengewerkt worden. Deze Groep
is geplaatst op een ruim rond pedestal, en versierd met twee treurende sphinxen, aan wederzijden.
De Bibliotheek van de St. Pauls is niet bijzonder groot, noch kostbaar, en weet ik niet dat opmerking verdient, of 't moest zijn om den vloer van het vertrek, die kunstig is zaamgevoegd, zonder peg of spijker, uit 2376 kleine vierkante brokjes eikenhout: eene aardigheid, die, dunkt mij,

{==525==} {>>pagina-aanduiding<<}
elders beter voldoen zou, dan in het boekvertrek van zoo edel een gebouw, als de St. Pauls. Men vertoonde er ons een geschreven Engelsch boek, 500 jaren oud, en eenige Latijnsche Manuscripten, zeer netjes geschreven door een' Monnik, acht eeuwen geleden.
De groote klok van de St. Pauls weegt 11470 ℔. De toon is natuurlijk zeer zwaar, maar ook welluidend, en hoorbaar, bij eenen gunstigen wind, in het verst afgelegen gedeelte der stad.
Het gezigt van de hoogste galerij, aan den voet van de lantaren, is eer vreemd dan fraai, zijnde de stad meestentijd zoodanig met smook bewalmd, dat men in 't verschiet weinig onderscheiden kan. De nabijgelegene straten en stegen schijnen zoo vele goten, en paarden zoo wel, als menschen, langzaam heen en weêr kruipende en door elkander wriemelende wormen. Doch het menschelijk leven moet van zulk eene hoogte niet bezigtigd worden; want men kan hier het onderscheid niet meer ontdekken tusschen rijken en armen.
Ik zal deze beschrijving van de St. Pauls eindigen met op te merken, dat de Engelschen een grooter eerbied betoonen voor Bedehuizen, dan wij in Holland gewoon zijn te doen; daarin, dat zij, zoo wel in deze als in alle andere kerken, altijd bij het intreden terstond hun hoofd ontblooten, uit eerbied voor Hem, aan wien het gebouw is toegeheiligd.






Iets, over den beroemden stemkunstenaar, of zoogenaamden buikspreker, den heer Alexander.

De weelderige verscheidenheid, welke wij in de natuur aantreffen, is ook bijzonder opmerkenswaardig in de aanlagen tot verschillende vakken van kunst; en, wat daarin ook onze bewondering moge tot zich trekken, nimmer ontmoeten wij ten tweeden male hetzelfde: de bijzondere gaven volgen tallooze leidingen, en maken het moeijelijk, over de talenten bij vergelijking te beslissen. Meermalen is er gezegd, en wij zijn verre van dit tegen te spreken, dat er slechts ééne kunst bestaat; dat het verschil enkel gelegen is in de middelen, waarvan zij zich bedient, om haar doel te bereiken. Kunst toch is alleen dat bezielend gevoel, hetwelk zich door

{==526==} {>>pagina-aanduiding<<}
mededeeling verheft, en zich alsdan van de gereedste middelen bedient, om naar buiten te werken, en de aandoeningen der ziel zinnelijk voor te stellen. Dan, hoe meer dit door de ondervinding bevestigd wordt, hoe meer wij ons in de tallooze overgangen zullen verliezen, en van de moeijelijkheid overtuigd worden, omtrent het werk van den kunstenaar naar regt en billijkheid te beslissen.
Dat de beoefening niet alleen in staat is den kunstenaar te vormen, is genoegzaam bewezen: een natuurlijke aanleg is de eerste grond, waarop alle pogingen moeten rusten, zullen zij een gewenscht doel bereiken; en bij de beschouwing daarvan wordt onze bewondering opgewekt door de zonderlinge en telkens afwisselende spelingen der natuur, welke eindelijk zich in dezelfde uitwerking vereenigen. Immers, wat de Dichter door de welluidende en bevallige inkleeding zijner denkbeelden te weeg brengt, veroorzaakt de Schilder door de speling zijner penseelen, de Toonkunstenaar door harmonieuze klanken; en allen eindigen in eene aangename mededeeling van het gevoel, waarvan zij vervuld zijn, en waardoor zij opgewekt worden.
Eene der zeldzaamste natuurgaven, welke het kunstvermogen ondersteunen, is, inderdaad, de zoogenaamde buikspraak. Wat aanleiding tot die benaming gegeven hebbe, bekennen wij niet te bevatten. Immers, voor zoo verre wij kunnen bespeuren, zijn de gewone klank-organen, bij de oefening van deze kunst, in werking. Deze benaming rangschikken wij dus onder die kleine kwakzalverijen, waarvan men zich, helaas! maar al te dikwijls bedient, om het denkbeeld van het wonderbaarlijke te vergrooten, maar die nergens anders toe strekken, dan om het wezen der kunst zelve eene vlek aan te wrijven.
Dan, hoe het hiermede ook zijn moge, dit zeldzaam vermogen, om de geluiden af te wisselen en te verplaatsen, en wel zonder eenig ander hulpmiddel, dan dat, hetwelk de natuur aan allen schijnt medegedeeld te hebben, verdient allezins onze opmerking. Wij namen dus gretig de gelegenheid waar, om den Heer alexander, wien de faam reeds was voorgegaan, bij de voorstellingen, welke hij in deze Hoofdstad kwam geven, te gaan hooren; en het strekt ons tot een bijzonder genoegen, te kunnen betuigen, dat zijne

{==527==} {>>pagina-aanduiding<<}
bekwaamheden aan dien roep zoo wel, als aan onze verwachting, volkomen voldaan hebben.
Niet alleen wekt de vaardigheid, waarmede hij verschillende stemmen, en wel als van verschillende kanten komende, doet hooren, verbazing, maar ook de wijze, waarop hij dit doet, is onderhoudende en natuurlijk; zoodat de begoocheling der kunst eene hoogte bereikt, welke inderdaad ontzettend is. Hij stelt ons een blijspel voor, waarin hij alleen ons verschillende personen vertegenwoordigt. En wanneer wij den zieken meester zijnen knecht Nicaise hooren roepen, is het bij diens verschijning bijna niet mogelijk, te gelooven, dat het dezelfde persoon is, wiens geluid wij gehoord hebben. Het vervullen van de rol van Nicaise alleen is reeds verdienstelijk, en de Heer alexander voert dezelve uit met eene eenvoudige natuurlijkheid, welke het sterkste kontrast met de andere karakters, welke hij ons als 't ware voor den geest roept, oplevert. Het zagen, schaven, bakken van de eijerstruif enz., alles heeft het natuurlijke geluid; en, in weerwil dat onze oogen hem bespieden, gelooven wij te zien, hetgeen wij hooren. Echter blijft dit het minste gedeelte van de kunst, die wij bewonderen; maar hoogst verbazend zijn de verplaatsingen en afstanden der geluiden. Dezelfde stem in den schoorsteen op verschillende hoogten te hooren, is inderdaad verbijsterend, zóó zelfs, dat men, wanneer de vooronderstelde persoon als 't ware buiten den koker van den schoorsteen komt, zich bijna niet overtuigen kan niemand te zien.
Even zoo wel waargenomen en kunstig uitgevoerd zijn de geluiden van den man in den koffer, in het huis, en in den kelder. De af- en toeneming van stem bij verwijdering, de demping en verheldering van toon bij het open en toeslaan van deksel, luik of deur, zijn zoo natuurlijk, dat men waarlijk de personen, wier gesprekken zeer wel gekarakteriseerd zijn, aanwezig waant te zijn. Wij meenen zelfs eenigen schrik gevoeld te hebben, toen het keldermik op het hoofd van den vooronderstelden knecht van Dufour viel; en wij kunnen onze achting niet ontzeggen aan een talent, hetwelk de begoocheling tot zulk een' hoogen graad weet te brengen.
Het zingen met de flesch voor den mond, terwijl het hoofd en het gansche bovenlijf achterover hellen, komt ons zoo moeijelijk voor, dat wij er zelfs een' eenigzins pijnlij-
{==528==} {>>pagina-aanduiding<<}
ken indruk van hadden. - De familie Thomas, met hare honden en katten, was inzonderheid zeer natuurlijk en onderhoudend. Kortom, alles, wat wij zagen (of liever hoorden), was verdienstelijk. Het minste beviel ons de farce met den man, die tegen wil en dank uit den buik spreekt en zingt, welke ons zelfs een onaangenaam gevoel verwekte.
Indien wij op de algemeene getuigenissen mogen afgaan, (en derzelver eenstemmigheid zoo wel, als achtingwaardigheid, schijnt hier allen twijfel te verbieden) vereenigt de Heer alexander met zijne talenten een edel hart en zedig karakter; en zoo zouden wij dan ook in hem de waarheid bevestigd zien, dat de lof hem, die er zich niet op verheft, in ruime mate toevloeit.
Wij zullen ons niet inlaten met vergelijkingen van hetgeen wij vroeger in dit vak gezien hebben; maar durven vaststellen, dat de Heer alexander (zijn jeugdige leeftijd in aanmerking genomen) de meest denkelijke hoogte in dit zonderling kunstvak kan bereiken. Als ware hoogschatters van verdiensten, durven wij hem echter met welmeenendheid aanraden, die zedigheid, welke hem zoo bijzonder doet schatten, altijd als het beste eigendom te bewaren, en zich gedurig te herinneren, hoe velen, door lofspraken duizelig geworden, in ware verdiensten zijn teruggegaan.
De Getuigschriften, welke hij wegens zijne bekwaamheden bezit, zijn zeer talrijk, en onder dezelve bevinden zich eenige van zeer verdienstelijke mannen van ons land (*); doch, daar de overtuiging boven alle aanbeveling geldt, durven wij verzekeren, dat de Heer alexander, overal, waar hij verschijnt, er het zegel op zal drukken.
Wij besluiten met de vertaling van eene zinspeling, welke te Antwerpen, bij zijne tegenwoordigheid aldaar, in het Fransch is vervaardigd:

{==529==} {>>pagina-aanduiding<<}


	De drie Alexanders.
Drie alexanders zijn, met volle regt, vermaard. 
Doch de eerste, groot genoemd, een geesel van heel de aard', 
Was in de onzaalge kunst van strijden 
Ligt meer gelukkig dan bekwaam. - 
De tweede, waarlijk groot, van naam zoo wel als faam, 
Der volken vader, die hem vromen eerbied wijden, 
Ziet zich van gansch Euroop beminnen en benijden, 
Dat hem als 't beeld vereert van een volmaakt Regent. - 
De derde, door natuur begaafd met een talent, 
Dat elk, door stembedrog, verrukt en doet verstommen, 
Wint, door zijn deugd niet min dan 't kunstigste vermommen, 
Zich de achting en den roem van die hem hoort en kent. 





{==530==} {>>pagina-aanduiding<<}

Raadgeving door fabelen.

Onder alle verschillende wijzen van raadgeven is die door fabelen de fijnste en meest gevallige, inzonderheid bij Vorsten. Vanhier, dat ons de oudste Geschiedenissen vele voorbeelden opleveren van wijze mannen, die den Koningen in leerrijke fabelen hunne raadgevingen met goeden gevolge mededeelden. En ook in onzen tijd ware het wenschelijk, dat deze aloude en beproefde wijsheid wederom wierd aangewend. Zie hier een staaltje uit den vroegeren, dat onze aandacht verdient.
Sultan mahmoud had, door zijne bestendige oorlogen buiten- en zijne dwingelandij binnenslands, te weeg gebragt, dat gansch Perzië vol oude muren van verwoeste steden was. Zijn Grootvizier gaf voor, van zekeren Derwisch de kunst geleerd te hebben, om de spraak der vogelen zoo volkomen te verstaan, dat geen vogel in zijne tegenwoordigheid den snavel konde reppen, of hij verstond, wat hij zeide. De Vizier, op eenen avond, met den Sultan van de jagt terugkomende, zagen zij twee uilen op eenen boom, uit het puin van eenen ouden muur opgeschoten, zitten, die vandaar hun klagelijk geschreeuw lieten hooren. De Sultan, zich de voorgewende wetenschap zijns Viziers herinnerende, sprak: ‘Ik wilde wel eens weten, wat deze twee uilen elkander te zeggen hebben; ga, beluister hun gesprek, en berigt mij, wat zij zeggen.’ De Vizier naderde den boom, en geliet zich, met groote oplettendheid te luisteren. Hierop zich weder tot zijnen Meester wendende, zeide hij, dat hij een gedeelte van het gesprek woord voor woord had verstaan, maar dat hij zich niet zoude onderstaan, hem hetzelve mede te deelen. Hierdoor, echter, prikkelde hij des Sultans nieuwsgierigheid te sterker, die nu volstrekt weten wilde, wat de uilen gezegd hadden. ‘Weet dan, grootmagtige Heer!’ sprak de Vizier, ‘dat één van hen eenen zoon, en de ander eene dochter heeft, die met elkander willen huwen. De vader des zoons zeide tot den vader der dochter: Broeder! ik bewillig in dezen echt, echter met dit beding, dat gij vijftig verwoeste dorpen tot huwelijksgoed voor het jonge paar aanwijst. Waarop de vader der dochter antwoordde: In stede van vijftig, wil ik haar vijfhonderd medegeven, zoo gij het verlangt. God schenke Sultan mahmoud een lang en gelukkig leven! want, zoo lang hij regeert, zal het ons aan verwoeste dorpen niet ontbreken.’ - De Geschiedenis vermeldt, dat de Sultan door deze leerrijke fabel
zoo zeer werd getroffen, dat hij alle de steden en dorpen, welke hij had verwoest, wederom liet opbouwen, en van dien tijd af zich bevlijtigde, voor de welvaart zijns volks te zorgen.






{==531==} {>>pagina-aanduiding<<}

Zestal oorspronkelijke dichtstukjes.


Door J.W. IJntema.

III.


De ware kermisvreugd.


‘Kermis komt maar ééns in 't jaar. 
Zoudt gij, als een bestevaêr, 
Reeds bij vrouw en kinders suffen, 
Of bij folianten muffen? 
Kom, ga met ons; doe het maar! 
Kermis komt maar ééns in 't jaar.’ 
 
Zoo sprak ik, door schijn verblind, 
Eenmaal tot een' trouwen vrind, 
Die nog maar sinds weinig jaren 
't Huwlijkshulkje had bevaren: 
Ik, een vreempje op Amor's erf, 
Stond nog op de vrijerswerf. 
 
Lagchend greep bij mijne hand, 
Schonk een glaasje tot den rand, 
Bragt het mij, en klonk: ‘Het meisje, 
Dat u eens, op 't huwlijksreisje, 
Leeren zal, zoo wel als mij, 
Wat de ware kermis zij! 
 
Kermis komt maar ééns in 't jaar? 
In mijn huis is ze altijd daar, 
Met exceptie van de kramen; 
Maar wij trachten 't zóó te ramen, 
Dat er, naar de aloude wet, 
Jaarlijks een worde opgezet. 
 
In die kraam is wat te koop! 
Welk een draven en geloop, 
Om naar eisch haar te stofféren! 
En, schoon kindertuig en kleêren 
Alles zijn, wat men daar ziet, 
Rijker kramen ken ik niet! 
 
Weet een rappe goochelaar, 
Of uw geld het zijne waar', 

{==532==} {>>pagina-aanduiding<<}

U gezwind den zak te blazen, - 
Trouw slechts; weg is uw verbazen, 
Daar een klein, onnoozel wicht 
't Beter nog dan hij verrigt! 
 
Roemt gij 't wassenbeeldenspel, 
Elk zijn smaak; mij is het wel: 
Maar kom met mij; 'k zal ze u toonen 
Met oneindig frisscher koonen, 
Oogjes vol van levensgloed, 
Stralende in 't verrukt gemoed. 
 
Zie, daar is mijn kleine Jan! 
Als de vaardigste Engelschman 
Op zijn hobbelpaard gesprongen, 
Holt hij fier en ongedwongen: 
Al de kunst van een' Ducrow 
Treft mij noch verrukt mij zoo. 
 
Mijn Paulinetje, engelschoon, 
Spant op mijne markt de kroon. 
'k Noodig u, mij te verzellen, 
(Schoon ik 't in geen krant deed stellen) 
Niet in de ijskraam, met Briguet, (*) 
Maar bij 't luchtig varenbed. 
 
Moet er voorts een arlekijn 
Op een regte kermis zijn; 
Mijn André zal, door zijn kluchten, 
Om geen' andren u doen zuchten; 
Ja, 'k zag menig een' paljas, 
Die niet half zoo geestig was. 
 
Maar ik vond het einde niet, 
Zoo ik, wat dees kermis biedt, 
Naar den eisch u af zou malen. 
'k Mag ook alles niet verhalen! 
Volg mijn voorbeeld: zoek een vrouw! 
Ware vreugd huist bij de trouw.’ 
 
Hier nu zweeg mijn brave vriend. 
'k Heb mij van zijn' raad bediend; 
'k Zocht en vond en mogt verwerven, 
Wat ik al te lang moest derven. 
Thans roep ik, met hem, verheugd: 
‘Leev' de ware kermisvreugd!’ 








{==533==} {>>pagina-aanduiding<<}

Mengelwerk.

De harmonie in het heelal.

Derde zang.


Gelijk de lente komt, na 's winters grijze buijen, 
En 't lisplend togtje waait uit het bewierookt zuiên; 
De gloênde zomerzon de rijke vruchten stooft; 
De milde herfst ons noodt op vol en blozend ooft; 
De storm, na korten tijd, het veld bezaait met loover; 
De winter 't aardrijk sluit, en legt er 't sneeuwkleed over: 
Zoo wisslen ook omlaag genot en lijden af, 
En de avond voert het meê, wat ons de morgen gaf. 
 
Wat mort gij, sterveling! wat klaagt gij, roekeloozen! 
Die gaarne, als vlinders wuft, met elke bloem zoudt kozen; 
Te vaak op wieken zweeft, door wijsheid niet gerigt; 
Te vaak, door eigen schuld, op 't bed van doornen ligt; 
Te veel, zaagt gij 't geluk het onvast roer niet wenden, 
Met dolle hommelsvlugt in 's levens tuin zoudt schenden, 
En zuigen, waar een kelk, in schijn, u honig biedt, 
Het sap der nachtschade uit, of 't gif van 't akoniet. 
 
Ontzinde! staak uw klagt: erken, hoe 't lot u slinger', 
In vollen zonnegloed, in zwarten nacht Gods vinger, 
Harmonisch is de weg, waarlangs die hand u leidt: 
De Vader voedt u op, door zijn Voorzienigheid. 
 
Zoo moest het leven zijn, zou 't u tot hooger leiden; 
Het plantje, dat hier schiet, voor beetren grond bereiden. 
Te vol van rein genot en zonder smart en zuur, 
Viel u de tol te bang, verschuldigd aan natuur: 

{==534==} {>>pagina-aanduiding<<}

Met doornen meer bezaaid, bezweekt gij onder 't lijden, 
Ontbrak 't u aan den moed, om d'eedlen kamp te strijden. 
 
De onfaalbre Wijsheid woog, op juiste schaal, elk deel: 
Van 't streelend zoet genoeg, van 't bittre niet te veel. 
Zij heeft en grens en duur weldadig afgeteekend; 
Die beide voor uw kracht en eeuwig heil berekend; 
En bragt ('t is 't schoonst geschenk van de altijd milde Hand) 
Door 't vatbaar zintuig u met alles in verband. 
 
Naauw treedt ge 't leven in, om, door zijn wisselingen, 
Uw' geest te vormen voor die uitgebreider kringen, 
Of zigtbaar wordt ons reeds des grooten Makers doel; 
En 't eerste draadjen is, voor 't schreijend kind, 't gevoel. 
Zacht is, in de eerste vaag van 't naauw begonnen leven, 
Al wat den zuigling raakt, waardoor hij wordt omgeven. 
De luijer dekt zijn leên, en 't wiegje, dat hem beidt, 
Wordt door de moederhand met moederzorg gespreid; 
't Fluweel is ruw en hard bij hare vingertippen, 
En, meer dan zijdezacht, het kusje van haar lippen; 
Geen rustbed koestert zóó, als 't rusten in haar' arm; 
En de aarde heeft geen plekje, als vrouwenboezems warm. 
Allengs vloeit door haar melk de veêrkracht in zijn spieren; 
De zuigling leert den trek, hem ingeschapen, vieren; 
Hij steekt zijn handjes uit; hij tast en voelt in 't rond; 
En de indruk blijft hem bij van 't geen hij ondervond. 
Daar staan zijne enklen vast: wie zal zijn vaart beperken? 
Natuur gaf aan de jeugd de losse vlindervlerken: 
Hij vliegt langs 't bloemenbed en door de dalen heen; 
Hij ligt op 't mollig gras; hij wondt zich aan den steen; 
Hij gaat de frissche bloem van 't wollig steeltje breken; 
Bij 't naadren van een roos, zal hem de doren steken; 
Het gure noorden blaast, het zwoele zuiden broeit; 
't Is koude, die hem nijpt, of vuur, dat in hem gloeit; 

{==535==} {>>pagina-aanduiding<<}

De fijne zenuw voelt; geen indruk gaat verloren; 
De vatbre geest ontvangt; het denkbeeld wordt geboren; 
En, als het vrolijk kind de voedster straks ontloopt, 
Is 't voor een' schok en buil, dat het de ervaring koopt. 
 
Het oog, dat naar dien geest het zigtbre moet geleiden, 
Kan in den aanvang zelfs geen voorwerp onderscheiden: 
Te sterk is nog de stroom van 't albezielend licht 
Voor 't fijngevoelig vlies, de zetel van 't gezigt. 
Allengs leert het dien gloed, door oefening, verdragen, 
En stouter wordt de blik, dien 't wichtje nu durft wagen. 
Daar oogst het de eerste vrucht van de aangeboren kracht: 
't Leest liefde in 't moederoog; en 't blozend jongsken lacht. 
Haar, heilige natuur! moest dit het eerst aanschouwen: 
Des levens rozeband hecht ge aan het hart der vrouwen; 
Vandaar gaat aardsche vreugd met reine stroomen uit: 
Dat hart toch is de kelk, die al uw zoet besluit! 
Nu volgt hij rusteloos der kindren bloemenketen; 
Nu leert hij kennen en weldra den afstand meten; 
Nu oefent hij dat oog, voor ruimer' kring geschikt, 
Dat eens ten hemel vliegt en in den afgrond blikt. 
't Verbazend kunststuk met zijn buizen, niet te tellen, 
Waardoor de klank, geleid, ook naar dien geest moet snellen, 
Kent, als die op het vlak der teedre trommel stuit, 
Door oefening alleen den aard van het geluid. 
De rijke moeder streelt: het hoort de zoetste woorden; 
Haar zilvertoonen zijn voor 't lagchend kind akkoorden; 
Het leert: met elken dag dringt 's werelds druk gewoel 
Al meer in d'engen kring om 's knaapjes lagen stoel; 
Allengs breidt het dien uit, steeds vordrende in het hooren; 
En op den moederarm wordt 't staamlend woord geboren. 
Hier, Haydens! aan die borst, waaruit de nektar vloeit; 
Hier, Vondels! van die lip, die op uw lippen gloeit; 
Hier hoort gij d'eersten toon, zoo zacht, zoo malsch, zoo teeder; 
En roerend geeft ge ons dien in uwe zangen weder. 

{==536==} {>>pagina-aanduiding<<}

De smaak: hoe maal ik hem, die bron van aardsch genot, 
Die onwaardeerbre gift van een weldadig God? 
In d'eersten morgen reeds van het kortstondig leven, 
Heeft, zorgend, hem natuur aan 't schreijend wicht gegeven. 
Als uit de volle borst de moeder 't liefdrijk voedt, 
Vloeit in den weeken mond een lavend suikerzoet. 
De fijne zenuw proeft; er slurpen duizend vaatjes, 
En hechten 't kind aan haar door teedre, ontelbre draadjes. 
o! Zie het, als zij 't wiegt of koestert op haar' schoot, 
Daar rijst een schoone tint van 't lagchend morgenrood; 
Het strekt zijn handjes uit; de ronde lipjes zuigen, 
Terwijl 't verlangen het dat vriendlijk hoofd doet buigen; 
Zij drukt het zachtkens aan, terwijl het streelt en vleit. 
Put, bloeijend wichtje! put: die aâr welt zaligheid. 
 
Als, vordrend op uw baan, de krachten zich ontwikklen, 
Voelt gij met elken dag behoefte sterker prikklen. 
Van 't offer, dat ze vergt, valle u 't verkrijgen zwaar; 
Zij drijft u rustloos voort, en niets ontzegt gij haar. 
Maar, moet het drupplend zweet ook in den akker dalen, 
En wiedt gij in den gloed der felle zonnestralen; 
Maait gij het halmenbosch, bij 't zengen van den Kreeft, 
Wanneer geen wolkje dekt, geen koelend windje zweeft; 
o! Als gij 't voedzaam graan, reeds van het kaf gescheiden, 
Door de altijd nijvre hand der huisvrouw zaagt bereiden, 
Dan vindt gij, vrolijk, na 't volbrengen van uw taak, 
't Genot, dat de arbeid schenkt, het zoete van den smaak. 
 
Wat dwaze klaagt dan nog, dat hij omlaag moet zwoegen? 
De Algoedheid toch verbond aan elken pligt genoegen. 
Hij sloove dan, die arm; het drupple dan, dit zweet: 
Natuur heeft zaalge rust en 't streelendst loon gereed. 

{==537==} {>>pagina-aanduiding<<}

De reuk: waar schuilt die kracht? Brengt, op onzigtbre wieken, 
De dartle zefir ons de geuren, die wij rieken, 
En stijgt er uit den kelk van anjer of narcis 
Een vlugtig deeltje, dat daar afgescheiden is? 
Hoe vangen wij het op? Zijn 't fijne zenuwvlechten, 
Waaraan zich ongemerkt die vlugge deeltjes hechten? 
Hoe kennen wij het zoet, hoe rieken wij het zuur? 
Hoe 't oog ook vorschen moog', 't is uw geheim, natuur! 
't Gelukk' den wijsgeer ook, het vast en juist te rigten, 
Een enkel tipje van uw' sluijer op te ligten: 
Wat ziet hij van 't geheel? Een buisje, eene aâr, een vat; 
Maar veêr en draden niet, noch 't albewegend rad. 
Verbaasd legt hij zijn glas bij 't Godlijk kunststuk neder: 
Ook hier vindt hij dien God, de Bron van Liefde, weder, 
Die 't aardsch genot verbond aan 't grootst en heerlijkst doel: 
Te leiden door het oog, den smaak, den reuk, 't gevoel. 
 
Zoo heeft de Alwijze dan de vreugde van dit leven, 
Al, wat deze aarde biedt, den sterveling gegeven. 
De vinger tast en voelt, en de ondervinding leert, 
Wat zacht en streelend is, of 't broze ligchaam deert; 
De weeke en vatbre huid laat elken indruk binnen, 
En wint het uurwerk op der ligt bewogen zinnen. 
't Is 't prikklen van 't gevoel, waarin de hemel ligt: 
'k Lees 't aan de moederborst, in 't oog van 't spelend wicht; 
'k Lees 't, jongling! in uw' blik, als ge, in haar' arm gezonken, 
De maagd het hart u schenkt, en spreekt door zoete lonken; 
'k Lees 't, zalig echtgenoot! als ge aan haar' boezem rust, 
De honiglipjes drukt en 't rozekoontje kust. 
 
De prachtige natuur ligt voor het oog ontsloten: 
Hier heeft de algoede Hand haar schatten uitgegoten; 
Hier lacht het mosje ons aan, en daar het statig woud; 
Hier gloort het veld, gehuld in 't schittrend zonnegoud; 

{==538==} {>>pagina-aanduiding<<}

Daar daalt het licht der maan in zilvren glansen neder, 
En kaatst op 't effen vlak der heldre vlieten weder; 
Ginds, om der Anden kruin, hecht zich het eeuwig ijs; 
Daar lacht het rijk tapijt van 't Zuider-Paradijs; 
Hier zien we in 't regendropje ontelbre schepslen weemlen; 
Daar fonkelt 't starrenheir in 't maatloos ruim der heemlen; 
Hier lacht, in lentedos, der bloemen schoonste kroon; 
Daar siert zij, schooner nog, de volle maagdekoon. 
 
Hoe schets ik het genot, als duizend orgelkelen 
Het zacht en smeltend lied voor 't luistrend gaaiken kwelen; 
De teedre nachtegaal den zuivren toon verheft; 
't Gekir der tortel ons, als stille weemoed, treft; 
Het vinkje kwinkeleert, terwijl het vrolijk huppelt 
Door 't frisch en glanzend groen, waarvan een parel druppelt; 
En als, bij de eerste tint van 't blozend morgenuur, 
Het lied des leeuwriks rijst naar d'Oorsprong der natuur? 
Hoe maal ik het geblaas des zefirs door de boomen; 
't Gemurmel van de beek; het koken van de stroomen; 
Het dommelig gegons, als 't nijver bijtje snort; 
Het ruischen van het blad, dat zacht bewogen wordt; 
En 't vriendelijk gesuis, dat we in de velden hooren: 
Akkoorden zonder tal, uit harmonie geboren? 
 
Zwaai over 't bloeijend veld uw' staf, Verscheidenheid! 
Gij heerscht ook in 't genot, dat ons de smaak bereidt. 
Wat ook op eigen' grond de noeste vlijt moog' kweeken; 
Het barre noorden bied', de teelt van zwoeler streken; 
De moestuin ons verschaff', de rijke boomgaard geev'; 
Op malsche klaver weide, in heldre stroomen leev'; 
De koesterende zon stove in het lagchend zuiden; 
Het vol en blozend ooft, de prikkelende kruiden; 
Het nooit volprezen vocht, dat vaart geeft aan het bloed, 
Dat de oogen fonklen en onze aadren zwellen doet: 

{==539==} {>>pagina-aanduiding<<}

Dit alles streelt dien smaak, en elke zorg voor 't leven 
Is door de algoede Hand met zoet genot doorweven. 
 
En gij, die 't eêlste zijt, dat bloem of plant bevat, 
Gezuiverd deeltje van der kelken honigschat, 
o Geurtje! door den gloed van 't zonnevuur ontwikkeld, 
Dat zachtkens nadert en ons schier onmerkbaar prikkelt: 
Wie zingt naar eisch uw' lof? Naauw naakt de morgenstond, 
Of zefir voert u door de rijke dalen rond: 
Het schuw viooltje schuile in 't groen der frissche bladen, 
Het duike in 't welig gras, het wordt door u verraden; 
Als zich de frissche knop maar even nog ontsluit, 
Pompt u de dagvorstin het teeder kelkjen uit; 
Gij noodt de nijvre bij, en gonzend strijkt ze neder; 
Zij voert u snorrend rond, en andren lokt gij weder; 
De ruiker, dien de knaap het bloeijend meisje biedt, 
Versierde, zonder u, haar' blanken boezem niet; 
En, mogt het om haar kruin ook schoone kransen dragen, 
In 't stoeijen met haar lok vond 't windje min behagen. 
Gij rijst uit elke spijs, voor onzen disch bereid, 
Verzeekren we ons 't genot door wijze matigheid; 
Gij prijst het ooft ons aan, uit schil of hart gestegen, 
En waait ons uit 't bokaal, gevuld met nektar, tegen; 
Wat Hybla schenken moog', wat ook Hymetta teel', 
Gij zijt des honigs geest, het fijnst en edelst deel; 
In 't zuiden strooij' natuur, met altijd milde handen, 
Gij lokt den zeeman reeds, bij 't naadren van de stranden: 
Wie zingt uw' lof naar eisch, hoe ook het dichtvuur blaak', 
Gij, voorboô van 't genot en broeder van den smaak! 
 
Maar, waarom roem ik u, narcissen, anjers, rozen! 
Die gloort in 't zonnegoud, waarmeê de koeltjes kozen? 
Neen: welk een' rijken glans uw prachtig kleed ook spreid', 
'k Zing van het eêlst genot, van u, Gezelligheid! 

{==540==} {>>pagina-aanduiding<<}

Kweel, filomele! kweel uw zoete en teedre akkoorden: 
Wat zijt gij bij de stem en de muzijk der woorden? 
Wat haalt er bij de vrucht, in haren tuin geplukt, 
Die blozend lippen noodt en door haar' geur verrukt? 
Hier gaat het vorschend oog in rijke velden garen; 
Hier zwelt het voedend graan in volgeladene aren; 
Hier, jongling! rust uw blik op maagdemondje en koon; 
Hier vangt uw luistrend oor den reinen zilvertoon; 
Hier dringt naar 't speeltuig der, zoo ligt ontvlamde, zinnen, 
o Jeugd! tot in uw hart, 't bezielend vonkje binnen; 
Hier voelt gij d'eersten schok, den pijl, die nimmer mist; 
Hier zit de liefde voor, en wordt uw lot beslist. - 
Hier schuilt het aardsch genot. Neen, 't zijn geen sombre dreven. 
Neen, 't is geen doodsche kluis, waarin de mensch moet leven! 
Verkeering spant de veêr, die elke kracht bevat; 
Zij is de hefboom, zij het albewegend rad. 
Door haar wordt ieder hart gebiedend aangetrokken; 
Ze is 't staal, dat uit den steen het Godlijk vuur moet lokken. 
't Vernuft geeft zij de wiek, waarop het dartlend speelt, 
Zich boven de aard verheft, en spelend wondren teelt; 
Zij kweekt de vruchten, uit die schoone bloem geboren, 
En doet het rijp verstand met hemelluister gloren; 
Zij legt een' zachten knoop, zij weeft een' vasten band, 
En vormt uit elken kring een kleiner vaderland. 
Zij, schitterende kunst, verheven wetenschappen! 
Geleidt u aan haar hand op steile tempeltrappen; 
Zij toovert met het vuur, dat in den boezem gloeit; 
Zij plaatst het bloemke in 't licht, dat in de schaduw bloeit; 
Zij heeft het mes gereed voor wilde waterloten; 
Zij houdt de vlerk terug, te losjes aangeschoten; 
Zij is de dienares van d'altijd kieschen smaak: 
Het vijlen is haar werk, 't beschaven is haar taak; 
Zij is de warme schoot, waarin reeds eeuwen zaaiden, 
Het altijd vruchtbaar veld, waarvan de vaadren maaiden, 

{==541==} {>>pagina-aanduiding<<}

Waaraan de tijdgenoot zijn' rijken schat betrouwt; 
En 't ijzer, dat hij geeft, herschept ze in zonnegoud. 
 
Hier, in der kunsten koor, wordt harmonie geboren: 
Zij dringt tot in de ziel, wanneer wij Mozarts hooren; 
Een Catalani ons door toovertoonen treft; 
De groote Ziesenis ons boven de aard' verheft; 
Het Godlijk vuur, dat speelt in Vondels dichtrijke aâren, 
Met hemelzoetheid stroomt van juist gestemde snaren; 
En ons het eedle treft, schoon tot in 't minste deel, 
Bewondren wij de vrucht van Rubbens kunstpenseel. 
 
Harmonisch, schoon geheel! ook gij wordt hier gevonden, 
Zien wij het rijk talent aan zuivre deugd verbonden: 
De Groot! lacht ons uw licht in vollen luister aan, 
Is grooter nog uw hart door 't grootsche van uw daân: 
Wijdt ge aan het vaderland, de Wit! geheel uw leven, 
Onsterflijk door uw' roem, een Christenheid in 't sneven: 
En, flonkerster van 't West! oogst ge onverganklijke eer: 
Neen, Washington! na u, noem ik geene eedlen meer. 
 
Dit, mensch! is u bereid, dit alles kunt gij smaken: 
En zoudt gij naar 't genot dan niet gedurig haken? 
Of is de boezem koel, waarop het zintuig werkt, 
Uwe aandrift flaauw en zwak, 't vermogen naauw beperkt; 
En moogt gij van het ooft, dat de oogen moet verrukken, 
Slechts luttel, slechts de bes van lage struiken plukken? 
Neen: alles lacht ons aan, weldadige natuur! 
En tot genieten drijft ons 't ingeschapen vuur. 
Waar schuilt het? In de borst, in hoofd, in voet, in handen? 
Het vliegt door merg en been, door vleesch en ingewanden: 
't Woelt in geene enkle spier; 't gloeit in geen enkel deel: 
't Is 't groote werkingsrad van 't naauw vereend geheel; 

{==542==} {>>pagina-aanduiding<<}

Het is de neiging, die den sterveling doet garen, 
Wat hem de schepping biedt, wat elke kracht moet baren. 
 
Als filomele zingt, de vlugge leeuwrik stijgt; 
Als ieder borstje zwelt, geen enkle gorgel zwijgt; 
Wanneer de morgen gloort, in gouden dos gestoken, 
En 't jeugdig bloempje prijkt, het knopjen uitgebroken: 
Wat drijft u dan naar 't veld, met onweêrstaanbre kracht? 
't Is zucht naar het genot, dat rijk u tegenlacht. 
 
Wat zoekt gij, afgemat door 't gloeijend middagzengen, 
De vriendelijke schaaûw, waar luchtjes amber brengen; 
Wat duikt ge in 't welig gras, aan de oevers van een' vliet, 
Terwijl een togtje suist door 't zachtbewogen riet; 
Wat zoekt gij, anders tuk op 't bont gewoel van 't leven, 
Hier op 't eenvoudig land, in de altijd stille dreven, 
Waar eenzaamheid het vuur in 't brandend harte bluscht; 
Wat zoekt gij? Voor uw' geest de zaligheid der rust. 
 
Wat grijpt ge naar dien tros, waaraan ge muskadellen, 
Nog glinstrend van den dauw, in zonnegloed ziet zwellen; 
Wat puurt gij uit de raat den geurgen honigschat, 
Of lept uit 't helder glas het tintlend druivennat; 
Waarom die bloem geplukt; wat drijft u naar de bergen, 
Wat doet u van den schoot des afgronds schatting vergen; 
Wat zweept u eindloos voort, zelfs bij het zaligst lot? 
De trek, u ingeplant; de zucht naar het genot. 
 
Wat doet u in 't gewoel der drukke wereld deelen; 
Wat drijft u, om een rol op haar tooneel te spelen; 
Wat hunkert gij naar gunst, wat bedelt gij om lof; 
Wat weeft gij, zonder rust, uit altijd nieuwe stof; 
Wat zoekt gij elken dag, door zwoegen, schikken, plooijen; 
Wat voegt ge u naar den smaak; wat leert ge u op te tooijen; 

{==543==} {>>pagina-aanduiding<<}

Wat wilt ge dikwerf zelfs ten koste van uw deugd? 
Roem voor den rijpen tijd, genieten in uw jeugd. 
 
De jeugd! Wie zal haar vuur, haar gloênde blikken malen? 
Wie spreekt u, vlug als zij, o rijkste van de talen? 
Wie toovert zoo met 't oog, als 't harte gloeit en bonst, 
Gelijk een bergstroom, 't bloed door zwellende aadren gonst? 
Wat drijft haar? Ook die zucht. Maar heeter is 't verlangen; 
Maar hooger inkarnaat rijst op de volle wangen; 
Maar elke spier spant zich, zoekt zij dit hoogst genot: 
De liefde, uw teelt, natuur! de rijkste gaaf van God. 
 
Zoo werkt het zintuig dan; zoo drijft, ons aangeboren, 
De neiging, juist gestemd, om hare stem te hooren; 
Zoo scheppen beide dan de zaligheid op aard', 
Zoo lang de neiging niet in woeste drift ontaardt. 
 
Wie gebiedt de tint te spelen; 
't Pluimrijk koor zijn' zang te kwelen; 
't Bloemken 't spreiden van dien geur; 
Windjes op hun vlerk te zweven? 
Wie gaf, uit den schat van 't leven, 
Aan den smaak de ruimste keur? 
 
Wie legt, reeds in 't hart van 't jongsken, 
't Flaauw, maar zich ontwikklend, vonksken, 
Dat welhaast ontgloeit tot vuur? 
Wie doet het die vlammen schieten, 
Voelen we aandrift tot genieten, 
Bij den aanblik der natuur? 
 
Wezen, dat myrjaden loven! 
Al dit goede komt van boven, 
Al dit schoone schenkt uw hand; 

{==544==} {>>pagina-aanduiding<<}

't Zintuig vliegt op uw bevelen, 
En brengt ons met 's werelds deelen 
In een ongestoord verband. 
 
o! Zoo vloeit, weldadig Vader! 
Alles uit de zeegnende ader, 
Die het groot heelal bezielt: 
Alles zal er lagchen, bloeijen, 
Zoo de togten niet verschroeijen, 
En geen heete lust vernielt. 
 
Speelt dan, vluggewiekte zinnen! 
Voert genot den boezem binnen; 
Speelt, maar schiet geen vleuglen aan: 
Holt ge, ontworsteld aan de reden, 
Schipbreuk wordt er wis geleden 
Op der driften oceaan. 







Iets ter beantwoording der vraag: waarom sterven er zoo vele menschen aan zinkingkoortsen? Door W. Egeling, Med. Doct. te Haarlem.

Wanneer men geloof moet slaan aan de openbare doodberigten en aan het algemeen geroep, dan schijnt het aantal menschen, die als slagtoffers der zinkingkoortsen omkomen, zeer groot te zijn, en dat van hen, die door andere ziekten worden in het graf gesleept, ver te overtreffen. Voorheen stierf men aan ontsteking-, gal-, rot- of zenuwkoortsen; thans schijnen deze veel zeldzamer te zijn geworden, en men hoort bijna van geene andere, dan van zinkingkoortsen spreken. Er behoeven slechts hier of daar, binnen een' zekeren tijd, een meer dan gewoon aantal menschen aan snel afloopende koortsziekten te sterven, en terstond hoort men het algemeen geroep: Daar heerschen zinkingkoortsen! zoo-
{==545==} {>>pagina-aanduiding<<}
dat het welhaast schijnt, dat men, indien niet eene slepende ziekte of plotseling toeval een einde aan het leven maakt, tegenwoordig niet anders sterft, dan aan zinkingkoortsen. Wat mag hiervan toch wel de oorzaak zijn?
Vraagt men, wat eigenlijk, volgens het gevoelen der geneeskundigen, eene catarrhale of zinkingkoorts zij, zoo is het ten uiterste moeijelijk, zoo niet onmogelijk, hierop een voldoend antwoord te geven. Misschien toch bestaat er geen naam eener ziekte, waarvan de beteekenis zoo onbepaald en onzeker is, als die van zinkingkoorts. Men sla slechts de verschillende schrijvers over ziektekunde en derzelver behandeling na, men vrage slechts het gevoelen van verschillende geneesheeren, en men zal van de waarheid van dit gezegde overtuigd worden. Men zal zien, dat, over het wezen, den aard en de zitplaats dezer ziekte, bij hen zeer uiteenloopende begrippen bestaan, en dat zij onder den naam van catarrhale koorts zich dikwijls een' geheel verschillenden toestand voorstellen. Want, ofschoon de geneesheeren het, vrij algemeen, daarvoor houden, dat deze koorts ontstaat uit - of althans gepaard gaat met - eene ziekelijke aandoening der vliezen (membranae), en dat deze aandoening, of de catarrh zelve, bestaat in eene ziekelijk veranderde, vermeerderde of verminderde afscheiding der vochten, althans daarmede onafscheidelijk gepaard gaat; ofschoon zij op dit punt genoegzaam van hetzelfde gevoelen zijn, zoo verschillen nogtans de geneeskundigen daarin, of onder deze vliezen alleen diegene moeten begrepen worden, welke tot afzondering van het slijm dienen (membr. mucosae), dan of daartoe ook behooren dezulke, die een weiachtig vocht afscheiden (membr. serosae). Sommigen zelfs sluiten hiervan niet alleen de laatstgenoemde geheel uit, maar ook al die slijmafzonderende vliezen, die niet tot de werktuigen der ademhaling behooren. Terwijl sommigen zeggen, dat bij eene catarrh de aangedane vliezen, in hare geheele oppervlakte, aan eene zoogenaamde

{==546==} {>>pagina-aanduiding<<}
lymphatische ontsteking lijden, zoo beweren anderen, dat alleen, althans hoofdzakelijk en oorspronkelijk, zijn aangedaan de kliertjes, die in deze vliezen ter afscheiding van het slijm dienen. - Omtrent den aard en het wezen der catarrh heerscht geen minder verschil van gevoelen, dan omtrent de bepaling der werktuigen, welke bij deze ziekte zijn aangedaan. Zoo beweren b.v. sommigen, dat zij meestal van een' zuiver ontstekingachtigen aard is; terwijl anderen haar plaatsen onder de zoogenaamde asthenische ziekten, en ontkennen, dat zij ooit van eene tegenovergestelde (sthenische) natuur zij. Sommigen zijn van gevoelen, dat de catarrhale koorts uit eene bijzondere smetstof ontstaat, en van een' eigendommelijken aard (affectio sui generis) en meestal van gevaarlijke natuur is; terwijl wederom anderen dit ontkennen, en haar eenvoudig noemen eene koorts van zeer geringen graad, waarbij de luchtwegen voornamelijk aan verhoogde gevoeligheid en vermeerderden aandrang der vochten lijden. Het is mijn oogmerk niet, deze of nog wel andere gevoelens uiteen te zetten of te beoordeelen. Ik heb slechts met weinige woorden willen aantoonen, hoe verschillend het gevoelen van deskundigen is, omtrent hetgene men te verstaan hebbe onder de benaming van catarrhale koorts, en hoe weifelend en onzeker derhalve de beteekenis van dit woord moet wezen. Hieruit volgt echter niet, dat over den aard en het wezen van eene en dezelfde ziekte, en dus ook over hare behandeling, door de geneeskundigen inderdaad zoo verschillend gedacht wordt. Gelukkig bepaalt zich dit verschil hoofdzakelijk tot den naam der ziekte, zoodat dikwijls aan eene en dezelfde koorts door onderscheidene geneeskundigen eene verschillende benaming zal gegeven worden, en de een haar eene zinkingkoorts noemen, de ander haar dezen naam betwisten zal, terwijl beide nogtans over de natuur en het wezen der ziekte zelve eenstemmig denken en haar op gelijke wijze
behandelen zullen. Doch het kan niet missen, of uit het onbepaalde der beteekenis, en het

{==547==} {>>pagina-aanduiding<<}
verschillend begrip der geneeskundigen omtrent hetgene men te verstaan hebbe onder de benaming van catarrhaal, moet volgen, dat ongesteldheden van een' zeer verschillenden aard onder dien naam begrepen worden; en dat, naar mate de geneesheer de benaming van catarrhaal verder uitstrekt, het aantal van ziekten, door hem met dien naam bestempeld, ook des te grooter worden moet. Terwijl b.v. de een nooit eene catarrhale aandoening aanneemt, wanneer niet de slijmafzonderende vliezen, die de werktuigen der ademhaling bekleeden, oorspronkelijk en op eene bepaalde wijze zijn aangedaan, zal de ander elke koorts eene catarrhale noemen, die slechts gepaard gaat met eenige verandering in de afscheiding der vochten, niet alleen in de slijmvliezen, hetzij van hoofd en borstholte, hetzij van de overige deelen des ligchaams, maar ook in sommige der vliezen, die dienen ter afscheiding van weiachtige vochten.
Doch, welke dan ook de ware bepaling en beteekenis van eene zinkingkoorts moge zijn, het schijnt zeker, dat, sedert eenige jaren, eene koorts, die, volgens het eenparig gevoelen der geneesheeren, den naam van catarrhaal verdient, en die voornamelijk gepaard gaat met eene ziekelijke aandoening der slijmvliezen van het hoofd en de borstholte, zich menigvuldiger dan voorheen vertoont, en somtijds van eene vrij kwaadaardige natuur is; terwijl daarentegen de zuivere ontstekingkoorts tot de praktische zeldzaamheden begint te behooren, en ook zelfs de rotkoorts (hoewel van eene geheel tegenovergestelde natuur met de zoo even genoemde) zich niet meer zoo dikwijls openbaart. Het is hier de plaats niet, na te gaan, ofschoon dit niet moeijelijk zou zijn, waarin de oorzaken van de meerdere zeldzaamheid der laatstgenoemde ziekten bestaan; even min als het thans mijn oogmerk is, te onderzoeken, waaraan het toe te schrijven zij, dat de bedoelde zinkingkoorts van eene meerdere algemeenheid of grootere doodelijkheid is geworden. Hetzij men de oorzaak

{==548==} {>>pagina-aanduiding<<}
hiervan zoeke in eenige bekende of onbekende verandering der luchtgesteldheid, in derzelver meerdere onbestendigheid en veranderlijkheid, in eenige bijzondere, thans meer algemeen verspreide of heviger werkende, smetstof, in eene grootere gevoeligheid en ontvangbaarheid (receptibiliteit) voor deze stof in het menschelijk ligchaam, en eene meerdere dispositie in het algemeen tot deze ziekte, of wel in eene vereeniging van deze en andere omstandigheden, of van sommige derzelve; waaraan men het ook moge toeschrijven, het is zeker, dat, volgens de getuigenis van ervarene geneesheeren, de catarrhale koortsen, en wel dezulke, die, naar het eenparig gevoelen van deskundigen, dien naam verdienen, sedert eenige jaren, meer dan voorheen, eene aanzienlijke rol spelen. - Het is er echter ver af, dat deze koortsen in zulk eene mate algemeen of gevaarlijk zouden zijn geworden, als men op den eersten schijn zou moeten besluiten, wanneer men het groot aantal lijders in aanmerking neemt, die gezegd worden aan deze ziekte om te komen. Er moet derhalve nog eene andere oorzaak zijn, waarin het gelegen is, dat er zoo vele sterfgevallen aan zinkingkoortsen worden toegeschreven.
Behalve het misbruik, waartoe de onbepaalde en ruime zin, in welken wij straks gezien hebben, dat door sommige geneeskundigen de benaming van catarrhale koorts wordt opgevat, kan aanleiding geven, moet ook voornamelijk het volgende in aanmerking worden genomen.
Het is voor den geneesheer dikwijls zeer moeijelijk, aan eene ziekte, ofschoon zij hem in haren aard en wezen genoegzaam bekend zij, een' bepaalden naam te geven. Menigmaal toch komen er ingewikkelde gevallen voor, die óf uit verschillende ongesteldheden zijn zamengesteld, en op deze wijze eene ziekte uitmaken, óf die wel oorspronkelijk uit ééne, als zoodanig aangenomene en bekende, ziekte bestaan, maar in hun beloop door bijkomende omstandigheden gewijzigd wor-
{==549==} {>>pagina-aanduiding<<}
den, en velerlei verschillende gedaanten aannemen; en, daar de natuur zich nooit, vooral niet in den ziekelijken staat, schikt naar onze aangenomene stelsels, classificatiën en benamingen, zoo ziet men dagelijks ontelbare verschillende afwijkingen van den gewonen gang der ziekten, en somtijds zelfs ontwikkelingen van nieuwe, althans nieuw gewijzigde ziekten. Van hoe veel belang het nu ook moge wezen voor den geneeskundigen, al deze afwijkingen, wijzigingen, complicatiën en ontwikkelingen op te merken, en naauwkeurig te onderscheiden van andere, schijnbaar of wezenlijk, gelijksoortige gevallen, daar zij dikwijls den aard der ongesteldheid, ofschoon in naam dezelfde blijvende, geheel veranderen, zoo is het intusschen niet mogelijk, die allen eene verschillende benaming te geven, en alzoo met een enkel woord de ziekte te doen kennen; zoodat de geneesheer dikwijls eene min of meer omstandige beschrijving noodig heeft, indien hij een' zijner kunstgenooten met den aard eener ongesteldheid, welke deze niet in persoon heeft kunnen zien, wil bekend maken.
Is het nu dikwijls zoo moeijelijk, ja zelfs onmogelijk, om, bij deskundigen en in de kunsttaal, een' naam van een of twee woorden voor eene ziekte te vinden, hoe veel moeijelijker moet dit dan nog niet zijn, wanneer deze naam moet genoemd worden aan oningewijden! En in welke verlegenheid vooral moet zich niet de geneesheer bevinden, wanneer hem gevraagd wordt naar den naam eener ziekte, waarvoor in de landtaal óf in het geheel geen woord bestaat, óf zoodanig een, waaraan in het algemeen eene geheel andere beteekenis wordt gegeven! Zoo b.v. is er voor de, sedert eenige jaren zoo algemeen gewordene, typhus in onze taal geen woord bekend, dat deze ziekte naauwkeurig uitdrukt (ten zij men die eene zenuwkoorts wille noemen, hetwelk toch niet de geneeskundig juiste benaming is.) Even min kan de geneesheer zich bedienen van den naam eener ziekte, die, ofschoon getrouw naar het oorspronkelijke kunstwoord vertaald, in het denkbeeld van het

{==550==} {>>pagina-aanduiding<<}
publiek van eene geheel andere beteekenis is. Hij zal b.v. niet, zonder zich belagchelijk te maken, of den lijder een' onnoodigen schrik aan te jagen, van eene verkoudheid, die met een ligt avondkoortsje vergezeld gaat, kunnen zeggen, dat dit eene catarrhale koorts is; hoewel men niet ontkennen kan, dat dit, kunstmatig gesproken, eene juiste uitdrukking is.

(Het vervolg en slot hierna.)





Beschrijving van een' zoogenaamden bloedregen in het koningrijk Napels en de beide Calabriën. Door den Ridder Luigi Sementini.

(Giorn. di Fisica, etc. decade seconda I. 28. 32.)

Den 14den Maart 1813, bij een' sedert twee dagen waaijenden oostewind, namen de inwoners der, op een' berg aan de zee, in de provincie Calabria ulteriore gelegene stad Gieraci eene digt uit zee het land naderende wolk waar. Ten twee ure des namiddags ging de wind liggen; de wolk, in tegendeel, bedekte bereids de naaste bergen, en had het zonnelicht reeds aanmerkelijk verzwakt; hare in het eerst bleekroode kleur ging naderhand in vuurrood over. De stad werd nu in zulk eene dikke duisternis gewikkeld, dat men ten vier ure in de vertrekken der huizen licht moest aansteken. Het volk, door de duisternis en de kleur der wolk verschrikt, liep naar de domkerk tot het openbaar gebed. De duisternis werd telkens grooter, en de gansche hemel zag er uit als gloeijend ijzer. De donder begon te rollen, en het bruisen der zes mijlen van de stad gelegene zee vermeerderde den schrik. Toen vielen het eerst groote droppels van een' roodachtigen regen, die eenigen voor bloed, anderen voor vuurdroppelen hielden. Bij het invallen van den nacht klaarde eindelijk de lucht weder

{==551==} {>>pagina-aanduiding<<}
op, het onweder bedaarde, en het volk keerde gerust naar huis.
Meer en minder gelijkvormig, doch zonder volksbeweging, had hetzelfde verschijnsel niet alleen in de beide Calabriën, maar ook op de tegenoverstaande spitsen der Abruzzi plaats.
Deze stof had eene gele kaneelkleur en een' flaauwen aardsmaak; op het gevoel scheen zij vet, wegens hare groote fijnheid, hoewel het vergrootglas daarin kleine, naar vuursteengruis gelijkende, harde korrelen waarnam, die echter der stof zelve vreemd, en slechts toevallig bij het inzamelen op de aarde daarbij gemengd waren. Door de hitte werd zij bruin, daarna zwart, en, wanneer dezelve nog heviger was, eindelijk rood. Toen de stof aan de hitte blootgesteld was, vertoonde zij, ook zelfs aan het ongewapend oog, eene menigte kleine glanzige blaadjes, die een gele glimmer zijn; zij bruist nu met zuren niet meer op, en heeft omtrent een tiende deel van haar gewigt verloren. Hare specifieke zwaarte, nadat de harde ligchamen daarvan afgezonderd zijn, bedraagt 2,07; zij bestaat uit 33,0 kieselaarde, 15,5 kleiaarde, 11,5 kalkaarde, 1,0 chromium, 14,5 ijzer en 9,0 koolzuur; te zamen 84,5. De afval is eene gele harssubstantie, die men door behandeling des poeders met alkohol en uitdamping des laatsten tot afdrooging toe bekomt; het gewigt van het overblijfsel kwam zeer na met het bij de analyse geleden verlies overeen. Deze harsachtige stof geeft het poeder de eigenschap met salpeter te deflagreren.
Doctor lavagna vermeldt een dergelijk verschijnsel van aarde of stofregen, die, in den nacht van den 27sten October 1814, te Caneto in het dal van Oneglia plaats had. Deze aarde, welker kleur die van gewrevene baksteenen geleek, bedekte de bladen van boomen en planten en de daken der huizen. Den volgenden dag viel er een zeer fijne regen, die allengs het oplosbare en minder gekleurde gedeelte wegnam, en het overige in de holle oppervlakte der bladeren terugliet. Het was aar-
{==552==} {>>pagina-aanduiding<<}
dig, toen de regen ophield, op vele kruidachtige planten, inzonderheid op de koolplanten, kleine portiën van eene roode aarde verzameld te zien, welker glans door de waterdroppelen, die dezelve bedekten, nog versterkt werd. Het scheen alsof de koolkruinen met bloed besprengd waren, welks waterdeel of serum zich van het gekleurd gedeelte afgezonderd had. Doctor lavagna vraagt, of niet de vermaarde bloedregen, dien de oudheid als een wonder van kwade voorbeduiding aanzag, op dergelijk eene wijze te verklaren zou zijn. De door hem verzamelde aarde was grootendeels kleiaarde; hij gelooft, dat zij door den zuidewind, die 's nachts te voren woei, aangevoerd is geworden.





Uitgravingen nabij Rome en te Pompeji, in 1818.

De Hertogin van chablais heeft op haar landgoed Maraucio, 2½ uur van Rome buiten de St. Sebastiaans-poort, langs den gemeenen weg naar Ardea, gelegen, van 2 April tot 28 Junij 1818, met een belangrijk voordeel doen graven.
Tegen de hoogte van eenen heuvel, alwaar men den arbeid begon, ontdekte men vier grootere en kleinere kamers in een lang vierkant, in mozaïek bepleisterd. Het eerste had zes ledige vakken; het tweede in het midden eenen Griekschen Maeander met sterren bezaaid, welke uit geel, rood en turkooisgroen brandschilderwerk (émail) waren zamengesteld, en elke ster van verschillende kleur. Het derde verbeeldt Ulysses, aan eenen mastboom gebonden, als middelpunt. Naast hem een roeiriem en eene Sireen met hoenderpooten, in plaats van voeten, houdende in de hand eene citer. Aan den anderen kant eene Scylla, welker bovenlijf eene vrouw en onderlijf eenige hondenkoppen vertoont, die drie ligchamen verbinden. Zij heeft eenen riem in de hand, waarmede zij de ongelukkige togtgenooten van

{==553==} {>>pagina-aanduiding<<}
Ulysses treft. Aan de regterzijde van dit monster vlugt eene vrouwelijke Amor op een' zeetijger. Nog ziet men eene vrouwelijke gestalte op een zeemonster, dat eenen sluijer voert, om het hoofd in de rondte geslingerd. Rondom vertoonen zich visschen van verschillende soorten. Het vierde vertoont wederom Ulysses in eenen kleinen omtrek, daar hij, door de bekoorlijke Tooveres Circe verrukt, Penelope vergiftigt, ofschoon Circe hem terugstoot. In de hoeken ziet men vogels van velerlei soorten.
Te midden van eene menigte muren van gebakken' steen, heeft men nog eene andere kamer gevonden, met eenen rooden en bontkleurigen vloer. Bij verdere doorgravingen ontdekte men drie verdiepingen van gebouwen in eene scheeve rigting, door vijf trappen van elkander gescheiden, die voormaals met marmer belegd waren.
De beide bovenste verdiepingen vertoonen niets bijzonders. Op de onderste is eene kamer van 6 palmen (ieder omtrent 9 duim lang) in het vierkant. Alhier is een merkwaardig schilderstuk op den muur. Het verbeeldt vijf gekleede vrouwen, Pasiphaë, Myrrha, Canace, Scylla en Phaedra. Onder elke derzelve staat de naam vrij leesbaar, behalve de laatste, welke door tijd en vochtigheid eenigzins duister is. Aan de regterzijde van deze kamer is eene andere, waarin een standbeeld van eene uit de zee opstijgende (anadyomene) Venus in natuurlijke grootte, echter zonder hoofd; waarbij nog eenige brokken eens standbeelds van eene andere Venus.
Van deze verdieping gaat men in eenen tuin, met kolommen-galerijen omgeven, dienende tot steun van eene terras van omtrent 6 palmen hoog. De kolommen zijn van de Dorische orde, zonder voetstuk, van harden tibersteen (travertin) gemaakt, en met een gegroefd stuk overtogen. Zij maken te zamen een vierkant van 500 palmen. Het pleister bestaat aan de drie nog overige zijden uit verschillend mozaïek. In dezen tuin vindt

{==554==} {>>pagina-aanduiding<<}
men drie openingen van bronnen van gewoon muurwerk. De eene, in eenen hoek, laat geen' twijfel meer overig, dat zij in eenen waterbak uitloopt. Digt bij liggen twee looden pijpen, hebbende beide tot opschrift: Munatiae M. Filiae Proculae. Van twee andere nabij zijnde holen, vindt men in het eene nog eene opening, welke van onderen met de andere in verband staat. In een' der drie koepels van deze galerij, die ongetwijfeld tot eene eetzaal diende, staat eene ongemeen groote vaas, van denzelfden steen, als waarvan de olieverkoopers zich thans nog bedienen. Aan een ander opgegraven standbeeld van Venus ontbrak het hoofd en één voet. Zij was van een nog voorhanden zijnde altaar ter neder gestort, dat uit 5 steenen trappen van verschillende kleur bestond. Aan de linkerzijde vond men nog een paar andere kamers, waarvan de eene 40 palmen in het vierkant, de andere 40 lang en 20 breed is. In de laatste is een aardig mozaïek-werk, doch onbelangrijk van doel. Verder is nog eene kamer van 64 palmen lang en 24 breed, zonder kolommen, mozaïek bepleisterd, en verbeeldende eene vaas, voor met 2 wijnranken, die zich in de rondte verspreiden en een loof vormen, waaraan druiven hangen, op welke vele vogels azen.
Omtrent 500 schreden vandaar, een uur van den Appischen weg, naar de zijde van het grafgesteente van caecilia metella, heeft men nog een ander gebouw opgegraven. Hetzelve is grooter, en ligt tegen eenen nog hoogeren heuvel, vanwaar men een fraai uitzigt op de stad heeft. Allereerst vertoonde zich een rondgaande muur. Bij het voortzetten der uitgraving, ontdekte men de overblijfselen van een huis. Op den muur zijn zonderlinge diergestalten, doch in eenen goeden stijl, geschilderd. Hoogerop is een musivisch pleisterwerk, hetwelk een' Triton, op een' horen blazende eenen zeetijger, een' stier, nog een ander monster en eenen grooten visch verbeeldt. In de nabijheid dezer bouwvallen zijn verscheidene kamers, even zoo mozaïek

{==555==} {>>pagina-aanduiding<<}
bepleisterd, waarvan het eene vertoont een geplukt hoen, aan een' spijker hangende, waarbij visschen van verschillende soort, en daarboven een korf met kleine visschen. Aan den anderen kant ziet men eenen struis, aan een' spijker hangende en voortreffelijk afgebeeld, waaronder nog een ander, wiens deelen moeijelijk te onderscheiden zijn, en eindelijk een visch. Dit mozaïek werk beslaat, met de drie Macanders, eene ruimte van 6 kwadraat - palmen. Elke Macander is anders uitgevoerd, en de arbeid is zoo fijn, dat velen dit mozaïek hooger schatten, dan de beroemde Duiven in het Kapitool, reeds door plinius met ophef genoemd. Derzelver onderscheid is echter aanmerkelijk, daar de gemelde Duiven van echten steen en deze Macanders gebrandschilderd zijn. In de vlakte van dezen heuvel ontdekte men ook eene galerij, ongetwijfeld tot een landhuis behoorende, en voorts eene ongemeen groote vaas, brokken van een' leeuw en stier, eenen beeldromp van gebrande aarde, kleiner dan gewoonlijk, en nog andere stukken van standbeelden, en bijzonderlijk eenen Hermaphrodiet, die een kind in de armen houdt. Dezelve is 3 palmen hoog, doch zonder hoofd. Ook hier is eene groote marmeren zaal, met kroonlijsten van wit, zwart en rood marmer, van welks eerste soort wel 20 stukken van verschillende grootte. Nog hoogerop gedane uitgravingen vertoonen de sporen van een kostbaar grafgesteente.
Onder de laatst opgegravene stukken is een Apollo, wiens heupen door een ligt kleed omgeven zijn, dat zich schoon over de armen slaat. De gang van den God is zeer schoon. Het hoofd is naar de regterzijde gekeerd. De rigting der armen, waaraan een gedeelte ontbreekt, doet vermoeden, dat hij op de citer speelde. De schoone, met eenen ligten band gestrikte, haren slingeren voortreffelijk van de kruin op rug, hals en borst. Dit brons heeft, in schoonheid en levendigheid van vorm, eene ongemeene waarde. Nog vond men het bovengedeelte eener vrouw, in een schoon opper- en onder-
{==556==} {>>pagina-aanduiding<<}
kleed, onder de borst met eenen ligten gordel vastgemaakt. Het hoofd heeft eenen fraaijen band. Zonderling zijn de oogen van émail, dat nog zeer zuiver is. Naar de houding schijnt het eene vrouw, die een' pijl schiet. Eenigen houden het voor eene Juno. De halve maan, echter, op den hoofdband, doet veeleer eene Diana vermoeden. Aan het achterhoofd is eene kleine opening, waardoor men de oogen kan bewegen.





Fragmenten over de kust van Guinea.

(Getrokken uit Brieven van den Heer m.j. reynhout, Med. Doct. van Z.M. Bezittingen ter Kuste van Guinea.)

De Kust van Guinea.

Op eenen afstand van 2000 mijlen, aan de brandende kusten van Afrika, van mijn Vaderland, nabestaanden en vrienden verwijderd, en verkeerende in het midden des zwarten menschdoms, wil ik u, mijn vriend! eenigzins bekend maken met het eigenaardige van dit verschroeide gedeelte des aardbols.
Na eene langdurige en tegenspoedige reize van 109 dagen, werd ik, bij mijne eerste aankomst aan Afrika's kusten, ten sterkste getroffen. De geheele natuur kwam mij voor, eene gansch andere gedaante te hebben, dan bij ons: want, behalve de voor mij nog nieuwe kokosnoten - en palmboomen en pisangstengen, leverde het gezigt van een tweehouderdtal Zwarten, die, op het hooren van de aankomst eens nieuwen Blanken, naar het strand waren zamengevloeid, eene voor mij wonderlijke vertooning op. - Niet minder vreemd was de indruk, welken de gesteldheid van het jaargetijde op mij maakte. Immers in het begin der Lentemaand was ik altoos gewoon, ten einde mij te onttrekken aan de magt der snerpende winden, die alsdan bij ons in Holland waaijen, door kunstige warmte mij tot den arbeid geschikt te houden. En hier, in dien zelfden jaartijd, terwijl ik in mijne verbeelding u nog van koude zie rillen, hier aan deze kust is in die zelfde oogenblikken de warmte der dampkringslucht zoo groot, dat het zweet mij van handen en aangezigt gudst. - Treffend en ongewoon kwam mij verder in deze heete gewesten voor het plotseling vallen der duisternis, juist om zes

{==557==} {>>pagina-aanduiding<<}
ure des avonds, en even zoo het plotseling rijzen der zon uit de kimmen, ook juist om zes ure des morgens; welke beide gewigtige oogenblikken, door het slaan en kleppen van de klok des kasteels, plegtig worden aangekondigd. Bij gelegenheid van deze vermelding des plotselingen overgangs van den dag in den nacht, en omgekeerd, moet ik u mijne meening bekend maken, dat ik geloof te kunnen opmerken, dat in de landen, tusschen de keerkringen gelegen, de natuur, in het doen ontstaan van hare verschijnselen, niet langzaam, gelijk bij ons, maar onbegrijpelijk snel, ja over het algemeen, als ware het, plotseling, te werk gaat. Zoo b.v. ontstaat, zonder voorafgaande teekenen, plotseling de verschrikkelijke stormwind, travados; plotseling de donder en bliksem, en de verschrikkelijke plasregens; plotseling ontluikt de plant, ontluikt de mensch; maar ook plotseling wordt hun aller bestaan vernietigd. Onverwacht, bij de bloeijendste gezondheid, ontstaat ziekte, welke ten spoedigste haar toppunt bereikt, en ongemeen snel, als ware het ook plotseling, in dood of gezondheid eindigt. De vegetatie schijnt hier zeer snel te wezen; hetwelk oorzaak is, dat vele landen boomvruchten, b.v. de jammes, de milhio, enz. meer dan eens in het jaar bloeijen, en eenen dubbelen oogst aan haren bezitter opleveren.
Wegens de landsgesteldheid alhier kan ik, uit hoofde van mijne nog korte aanwezigheid, eigenlijk niet veel melden. Landwaarts in hebben wij nog niet kunnen doordringen; en het zal zelfs nog wel eenigen tijd duren, eer wij daartoe zullen kunnen overgaan, alzoo de wegen tot dat einde nog moeten gebaand worden. Een klein reisje, echter, door mij gedaan, stelt mij in staat, u ten minste met iets bekend te maken. De plaats, waarheen de bestemming van dit reisje was, heet Cimbo, in welker nabijheid de Generaal daendels eenen grond voor de cultuur heeft uitgekozen (*). Dit dorp was in vroegere dagen vrij aanzienlijk, maar is in den vorigen Fantijnschen oorlog, tegen de Elminasche legers gevoerd, door de Fantijnen bijna geheel verwoest en uitgeplunderd.
Deze togt landwaarts in deed mij een groot onderscheid in de lands- en luchtsgesteldheid opmerken: want de natuur is

{==558==} {>>pagina-aanduiding<<}
hier veel schooner, en heeft een lagchender en vrolijker aanzien, dan aan de slechts een uur verwijderde kusten van Afrika. De vegetatie is hier rijker, de grond vruchtbaarder, en het water zoet, hetwelk aan de kust zelve overal brak, en aan den groei des plantenrijks hinderlijk is. De lucht, die men landwaarts inademt, is frisscher, verkwikkender en drooger, dan in de omstreken van Elmina, waarschijnlijk ontstaande uit het groote verschil van zuiverheid der lucht; wordende er landwaarts in, door tallooze voorwerpen uit het groeijend rijk, zeer veel zuurstofgas uitgewasemd; terwijl bij Elmina, door de aanwezige moerassen en staande wateren, zeer veel infecterend gas hydrogenium, gas carbonicum en gas hydrogenico sulphuratum zich in het ronde verspreidt.


Levenswijze, Zeden, enz. der Negers.

De levenswijze der Negers is, in den juisten zin des woords, dierlijk. De Negers leven geheel bij den dag, en zorgen in de toekomst noch voor zich zelve, noch voor hunne nakomelingschap. Hierdoor ontstaat veelmalen de nijpendste hongersnood; hierdoor zijn zij meest allen dienstbaar en arm. Het raakt eenen Neger niet, hoe het anderen ga; hij ziet slechts voor zich zelven toe, en leeft bij het uur. Hij gevoelt de betrekking niet, welke de natuur heeft daargesteld. Een vader b.v. zal zijn kind ten geschenke geven, de wijl hij hierdoor zich van de zorge en moeite ontslagen ziet, om hetzelve te voeden. Op die wijze gaf, gedurende mijn verblijf te Axim, een vader mij zijnen zoon van 6 à 7 jaren ten geschenke, welken, quamena genaamd, ik willem doopte. Er is niets aan zulke kinderen; men haalt zich enkel last en ondank door het aannemen derzelve op den hals, en is verpligt, gelijk het mij gegaan is, zich weder van dezelve te ontdoen (*).
De gewone mondkost (†) der Negers is milhio-brood,

{==559==} {>>pagina-aanduiding<<}
door hen kantje genaamd, zijnde eene zeer gemakkelijk verteerbare spijze. Hiernevens eten zij in palmölie gebraden' visch; ook eten zij wel fijn gestampte pisang tot een deeg gemaakt, waarvan zij stukken afbreken, welke zij, in palmölie gedoopt, uit de hand nuttigen. Willen zij zich eens lekker onthalen, dan bereiden zij een olie-malaget, bestaande uit palmölie met veel peper, waarin zij (hetwelk hun eene bijzondere délice is) een' houd of kat koken, en zoo met hunne vingeren nuttigen. Zij eten ook dikwijls landkrabben met malaget toebereid, en noemen dezen kost kuttekim. De jammes gebruiken zij ook menigmaal, zoowel de gewone, als eene bijsoort, die zeer taai is, en stoksammes genoemd wordt. Ook maken zij gebruik van de batatta, eene aardvrucht, welker smaak een' bevrozen' Hollandschen aardappel evenaart. Het is zonderling, dat deze soort van aardappel (want dit is dezelve waarlijk) hoe langer hoe zoeter wordt, hoe meer men het zuiden nadert, en de temperatuur warmer wordt. De Negers eten ook dikwijls het merg der kokosnoten, even als wij in Holland eene suikerpeer of perzik, uit de hand.
Wanneer de Negers gegeten hebben, eischt de natuur het voldoen aan eene andere behoefte, namelijk het slapen. Om ten spoedigste hieraan te kunnen gehoorzamen, vlijen zij zich (om geen' langen weg te loopen) neder dáár, waar zij staan; zij liggen dikwijls op mijne koffers, of op den blooten vloer, of elders, even gelijk de varkens. Zij zijn zoo lui en vadzig, dat, als men hen van tijd tot tijd niet met de zweep aandrijft, men niets van hen kan gedaan krijgen. Met woorden kan men niets bij hen uitrigten: al zegt men hun honderde malen dezelfde zaak, dit helpt niets; zij geven er niet om. Zij hebben geen psychisch gevoel: men is dus verpligt, hen physiek met stok of zweep aan te tasten; en geloof mij, mijn vriend! wat men er ook tegen moge zeggen, dit is en blijft en zal blijven eene eeuwige en onveranderlijke waarheid, dat een Neger door geene andere, dan door

{==560==} {>>pagina-aanduiding<<}
deze krachtdadige demonstrativa, tot zijn' pligt is te brengen (*).


Zeden, Gewoonten en Feesten der Negers.

Volledig kan ik u te dezen opzigte nog niet schrijven: jammer intusschen, dat, indien ik omtrent deze punten, zoo verre mijne nasporing bij voorraad mij daartoe in staat stelt, de gevoelens van mijn hart zal openleggen, ik mij genoodzaakt vinde, om waarlijk niets vereerends aangaande dit bijzonder menschengeslacht te kunnen aan den dag brengen, zoo min wat betreft deszelfs moraliteit, als ten opzigte der intellectuële vermogens. Ik zal dus niet veel meer daaromtrent vermelden, dan dat de Negers bijkans allen de onbeschaamdste dieven zijn, die er bestaan; dat zij in het stelen ten uiterste handig zijn, en zoo weinig gewetenszaak hiervan maken, dat zij, wanneer hun de gelegenheid slechts voorkomt, hunnen besten Meester van alles zullen berooven; zij zullen hem drie, vier en meer jaren dienen, altijd op hunne luimen liggende, en hem eindelijk de essentiële verschijnselen van deze alhier endemische Neger-ziekte ten duidelijkste doen ondervinden. Deze slechte geaardheid betoonen zij niet alleen jegens hunne Meesters, maar ook ten opzigte van hunne ellendige, arme en dienstbare landgenooten: wanneer zij slechts kunnen, bestelen zij elkander. Met één woord, zij zijn onbekend met hunne waarde als mensch; en hierom zijn hunne werken werken der duisternis. Tot de ongerijmdste en snoodste daden laten zij zich vinden, voor slechts eene once gouds, of 40 gulden Holl. En zoo weinig zijn zij bewust van hunne eigene waarde, dat zij, om eene handvol gelds te verdienen, gereedelijk een geducht pak slagen zullen ontvangen.
Onder de enkele feesten, die mij bij aanvang bekend zijn geworden, behoort de jammes costuum; een feest, hetwelk invalt ten tijde dat deze nuttige aardvrucht, die het gebrek van den aardappel hier eenigermate vergoedt, het eerst uit den schoot der aarde verzameld wordt. De Negers gaan als-
{==561==} {>>pagina-aanduiding<<}
dan in rijen, allen in het wit gekleed en met geweren gewapend, naar eene zekere plaats, en eten aldaar jammes, onder het drinken van palmwijn en rum.
Op andere tijden vieren zij een feest, waarop de vrouwen het regt hebben, elk manspersoon met eene garde zoo vele slagen te geven, als zij slechts kunnen. Te dien einde omkransen zich deze Eumeniden (want dat zij er een weinigje geestrijk vocht bij nuttigen, is te begrijpen) met een kruid, hetwelk zij top hambré heeten. Zij zijn hier geheel mede omkranst, even gelijk de razende Bacchanten met mirteranken ter eere van haren patroon Bacchus. Op gelijke wijze als deze, loopen zij als razende menschen ginds en weêr, en schreeuwen vervaarlijk. Zij zijn ieder met een rijsje gewapend, en rossen daarmede elk manspersoon af, die het ongeluk heeft van onverwacht in hare woedende klaauwen te vervallen. Zij maken alsdan ook allerhande grimassen en sprongen, die der eerbare en zedige Hollandsche jufferschap de oogen zouden doen nederslaan; terwijl elk regtschapen man een' afkeer van zulke afzigtelijke wezens gevoelt.

(Het vervolg hierna.)



Nog een woord over het stelsel van belastingen.

Mijnheer de Redacteur!
Alleen door zucht voor mijn Vaderland gedreven, neem ik de vrijheid, deze weinige bedenkingen ter plaatsing in uw geacht en algemeen gelezen Tijdschrift aan te bieden. Met aan dezelve een plaatsje te vergunnen, zult gij zeer verpligten
Uwen bestendigen Lezer

N.M.

Na al hetgene, sedert den aanvang van dit jaar, over het thans op nieuws algemeen ingevoerde, en met nog drukkender bepalingen verzwaarde, stelsel van belastingen, in den geest des jaars 1816, gezegd en geschreven is, schijnt de stof uitgeput. Er is nogtans één oogpunt, waaruit mij dunkt, dat de zaak minder beschouwd is, en hetwelk toch de strek-
{==562==} {>>pagina-aanduiding<<}
king kon hebben, om aller belangen en wenschen te vereenigen.
Dat men thans, zoowel in de Zuidelijke als Noordelijke Gewesten, algemeen misnoegd is, behoeft geen betoog. Men zie slechts de advijzen der zuidelijke leden, vooral die van den ronden, welmeenenden reyphins, en dadelijk doet zich ontevredenheid over het stelsel, dat thans weder ingevoerd is, kennen. Men zie slechts den Observateur, hoe hij klaagt over het doorgaan dier watten; den Vrai Libéral, hoe hij zijne landgenooten, die vóór de wet gestemd hebben, bijna beschuldigt. Slechts ééne verontschuldiging vindt hij: de vrees voor nog erger. Het was slechts deze, die de Zuid-Nederlandsche Afgevaardigden, volgens hem, kon doen stemmen voor het door hen zelve afgekeurde plan des Ministers. En wat was nu dit ergere? De Noord-Nederlandsche wet van 1725, die men dacht, dat fabrijken en landbouw den bodem zou inslaan.
Ik wil nu niet onderzoeken, in hoe verre deze vrees gegrond of hersenschimmig is. Een onzer voortreffelijke Vertegenwoordigers ter dagvaard te Brussel heeft met reden gezegd, dat men den afkeer der Hollanders voor de wet moest ontzien, al ware die een vooroordeel, om de schadelijke gevolgen voor den publieken geest eener Natie, wanneer men dien voor het hoofd stoot. Dus ook hier. Men moet den tegenzin der Brabanders tegen de wet van 1725 ontzien en achten, al ware die op verkeerde gronden gebouwd; maar wij eischen dan ook dit zelfde voor ons; en het is eene zeer bekrompene Staatkunde, die van geene groote vues getuigt, zoo men de wezenlijke belangen van een gedeelte - en wel het rijkste en gewigtigste gedeelte - van eenen Staat aan de vrees of den afkeer van het andere opoffert.
Maar hoe dan deze verschillende belangen, of wenschen, of begrippen overeen te brengen? Ik beken het, de taak schijnt moeijelijk, schijnt onuitvoerbaar. Laat ons dan ook onzen braven Koning, die gewis den ondergang zijner landgenooten, zijner oudste en getrouwste vrienden, niet kan begeeren, niet te overhaast beschuldigen. Laat ons zelfs bij den Minister liever dwaling dan kwaadwilligheid onderstellen. Maar is er niet één middel, om alles te vereenigen? Herstel de Tollinie tusschen de twee groote afdeelingen des Rijks; geef aan elke derzelve hare eigene financiële (let wel, enkel

{==563==} {>>pagina-aanduiding<<}
financiële) wetgeving terug, even als zoo vele landen van Europa oudtijds hadden, gelijk nog Scandinavië (Zweden en Noorwegen), naar ik meen, ook Groot-Brittanje en Ierland, heeft, en met dezen weldadigen slagboom herstelt gij de welvaart van Holland en Braband (beide in den ruimsten zin genomen). Dan bekome het Noordelijk Nederland zijn zoo vurig verlangd Plakkaat van 1725 terug; dan were het Zuiden alle vreemde fabrijkgoederen, des noods door zware verbodswetten; en men zal hier, en dáár, ophouden met klagen: de fabrijken zullen misschien te Gent en elders weder bloeijen (ten minste men zal dan over de gemakkelijkheid van vreemden invoer niet meer kunnen roepen): de handel zal in het Noorden herleven, zoo goed als hij in 1814, 15 en 16, in weêrwil der linie aan de Brabandsche grenzen, herleefde; want hij verlangt slechts de opene zee. Pruissen wijzigt dan misschien wel zijn drukkend toltarif; althans de herhaalde billijke klagten der Duitschers over den belemmerden Rijnhandel houden op, en werkzaamheid en drukte keeren in onze kwijnende havens terug.
Doch misschien vindt men dit ondoenlijk en hersenschimmig. Maar bestaat er niet wezenlijk eene verschillende wetgeving in het Noorden en Zuiden? Is de boer in het Zuiden niet vrij, om zijn land van het vernielende wild te reinigen; en moet hij in het Noorden hetzelve niet, ten vermake van den Hoog-Adellijken Heer, geduldig laten verwoesten en vertrappen? Betaalt niet de arme stedeling in het Noorden de drukkende - bij dure tijden verplettende - belasting op het Gemaal; en is de Zuid-Nederlander daarvan niet vrij? Zoo dus het voorregt, in deze twee gevallen, geheel op de zijde des Brabanders is, mag dan de Hollander, de Zeeuw, de Vries niet verlangen, dat men ook hem in het éénige te gemoet kome, hetwelk hij begeert, en waardoor tevens de wenschen zijner Zuidelijke landgenooten niet alleen geenszins gedwarsboomd, maar zelfs bevorderd worden? Immers - ik beroep mij andermaal op den voortreffelijken reyphins - immers is de ongelukkige centralisatie, die alles bijeen wil klemmen en rekken of knotten, of het door de ingezetenen verlangd worde, of niet, de ware bron onzer rampen.
Maar - zal men zeggen - hoe schijnbaar men daarover redeneren moge, het gaat niet: de Mogendheden willen eene intime vereeniging. Hoe! is deze grond niet reeds genoeg-
{==564==} {>>pagina-aanduiding<<}
zaam, om de financiële afscheiding (die toch met het uitwendige bestuur niets te maken heeft) terstond daar te stellen? Deze uitwerking althans zou eene zulke reden in Engeland, in Frankrijk, in Zweden en overal, waar nog eenige publieke geest heerscht, dadelijk voortbrengen. Of zijn wij dan niet onafhankelijk? Hebben wij dit regt niet voor 25 millioenen der Russische schuld, niet voor Demerarij, Essequebo, Berbice, de Kaap de Goede Hoop en Cochin gekocht? Wat hebben hier dus de Mogendheden te maken? Of schrijven wij Engeland, en Pruissen, en Rusland voor, hoe het handelen moet? Beletten wij b.v. Rusland, om in Polen een gelijk stelsel van belastingen in te voeren, als in Moskou of Petersburg? Mogen wij dus niet in eene omgekeerde reden handelen? - Maar wij zijn veel zwakker. - Het is zoo; maar wij hopen, dat deze reden, zeer krachtig onder napoleon, na de oprigting van het Heilig Verbond niet meer geldt, of dit Verbond is slechts begoocheling. Daarenboven, wat kan de eenige reden geweest zijn, waarom de Mogendheden de vereeniging gewild hebben? Was het niet, om onzen Staat te versterken, vooral tegen Frankrijk? Maar een in zich zelven verdeelde Staat kan niet bestaan, en helt ten verderve, zoo als de mond der Wijsheid zelve zegt. En zijn wij dan nu niet verdeeld, juist door de gedwongene, ook financiële vereeniging? Braband staat tegen
Holland, en beide morren over de Regering. Kan dit, bij een' eventuëlen aanval des vijands, eendragt, liefde, hartelijkheid, gemeenschappelijken moed geven? Dat God ons voor de ondervinding behoede!
Maar nu geve men aan elk gedeelte des Rijks die wetgeving, welke het verlangt: vrijheid aan Holland, verbodswetten aan België. Dan zal de Noordelijke Nederlander niet meer het verval van zijnen handel aan den Zuidelijken, of aan de Regering wijten: want, wat er nu gebeure, deze zijn dan buiten schuld, hetzij de handel bloeije of kwijne. De Gentenaar zal de mededinging zijner fabrijken geweerd zien, en ook de Luikenaar die van zijn ijzer in België; terwijl de Hollander den ondergang zijner sluizen en waterwerken niet meer, door het gemis van Zweedsch ijzer, behoeft te schromen. De sluikerij zal krachtig geweerd. 's Lands Kas gestijfd worden, en - hetgene van alles het grootste is - het vertrouwen op de Regering, en de liefde tot haar, zal herleven.






{==565==} {>>pagina-aanduiding<<}

Het laatste Lord-Mayorsfeest te Londen.

Dit feest werd op de volgende wijze den 9den November des vorigen jaars 1818 gevierd, toen de keus op den koopman atkins gevallen was. Deze waardigheid wordt voor een jaar verleend. Slechts een burger der City, het eigenlijke oude Londen, is verkiesbaar. Hij heeft het bestuur over 1,200,000 zielen, als de tegenwoordige bevolking dezer ontzaggelijke stad. Een paleis is zijne ambtswoning, het Mansionhouse. Wil hij zijn' post met waardigheid bekleeden, dan zullen 100,000 kroonen voor dat jaar een matige aanslag zijn; het inkomen van dit ambt bedraagt slechts 50,000 kroonen.
De 9de November was de dag der installatie. 's Morgens om negen ure stelden acht paarden, met prachtige tuigen, bloemen en pluimen versierd, de vergulde staatsiekoets, groot genoeg om een' Bengaalschen elefant te bevatten, in beweging, om den nieuwen Burgemeester van zijn huis naar Mansionhouse af te halen. Vanhier moet de nieuw verkozene zich naar Westminster-Abbey begeven, om den Godsdienst bij te wonen, en den eed voor den Regent af te leggen. Weldra beweegt zich de onmetelijke trein, begeleid van Herauten en Ridders, in gouden en zilveren wapenrusting, die de Britsche Koningen voormaals in den oorlog droegen. Hoog wapperen de vanen der gilden; eene ontelbare volksmenigte vervult de straten; vensters en daken zijn met kijkers bedekt. Speellieden openen en sluiten den majestueus-romanesken trein. Voor Black-friars bridge verandert het tooneel. Reeds wachten prachtige gondels, schepen en schuiten de komenden. De Teems draagt nu trotsch zijnen nieuwen eenjarigen Maire tot het aloude Westminster. Met kanonschoten begroeten hem de oevers.
Intusschen is in Guildhall voor 1500 personen een maaltijd bereid, en de trein keert tusschen vier en vijf ure derwaarts terug. De kosten van den maaltijd bedragen 3000 P. st.; 2000 P. st. geeft de stad, en 1000 P. st. de nieuw verkozene.
Tegen vier ure begaven wij ons ook naar Guildhall. Meer dan 1000 personen van beiderlei geslacht waren reeds vergaderd. Weldra verkondigden de trompetten de intrede van den Lord-Mayor; hem volgden, op afgemetene afstanden, in

{==566==} {>>pagina-aanduiding<<}
roode en zwarte tabbaarden en groote carré-pruiken, zijne voorgangers in het ambt, of andere waardigheidbekleeders. Ieder individu werd met de zijnen door trompettengeschal begroet, en met grootere of kleinere toejuiching, al naar het standpunt der openbare meening, ontvangen; onstuimig was de begroeting, toen wood verscheen.
Thans is alles binnengekomen, en, terwijl de tafels bezet worden, willen wij de geweldig groote eetzaal overzien. Het is dezelfde, in welke de stad Londen den zegerijken Monarch, in het jaar 1814, door een' feestelijken maaltijd hare dankbare hulde betoonde. Men kan zich de ruimte volgens 1500 couverts voorstellen. In Gottische bouwwijze, is derzelver hoogte omtrent 100 voeten, doch zonder pilaren. Het geheel verdeelt zich voor de hustings (eereplaatsen) voor 500 personen, en voor de body (benedenplaatsen) voor 1000 personen; de afdeeling voor de hustings steekt 5 voet boven de body-ruimte uit, bovendien nog door staketsels afgezonderd: zoo gelijkt het geheel het tooneel en het parterre in een' schouwburg. Aan de tafel der hustings neemt de Lord-Mayor met alle aanzienlijke lieden plaats; aan de tafels der body schikken zich de burgers der City. Iedere straat is met reusachtige letters aangeduid. Met stoelen zijn alleen de naaste plaatsen bij den Lord-Mayor bezet; enkel banken, met rood laken bekleed, waaronder de afgenomene schotels en borden plaats vinden, zijn de zitplaatsen der overige gasten.
Met lichten zijn de tafels niet onmiddellijk bezet, maar eene guirlande van vele duizend gasvlammen, ondersteund door twee ontzaggelijke sterrekroonen, werpt van de uiterste hoogte der zaal een' lichtglans naar beneden, dien zelfs de zon benijden kon.
De tafels zijn bezet met alles, wat van spijzen verschijnen moet; schotel aan schotel is bedekt met verzilverde blikken deksels, en bevat schildpadsoep, visch, rostbeef, pasteijen, ham, pudding, gebraden vleesch, ijs, konfituren en de vruchten uit alle werelddeelen, ook saladekruiden, die, volgens de Engelsche manier, enkel met zout bestrooid, genuttigd worden. Portwijn, Madera, Langkurk, Hochheimer en Champagne moeten den dorst lesschen en aanprikkelen; bij ieder couvert zijn te dien einde vijf bijzondere glazen geplaatst.
Nog vertoeft een groot gedeelte der gasten van de husting-
{==567==} {>>pagina-aanduiding<<}
tafels met den Lord-Mayor in een zijvertrek; uit dit gaat men thans aan tafel. Allerlei insigniën worden den trein vooruitgedragen, welken drie geharnaste Ridders besluiten. Weldra wordt het gewoel en gedrang, om plaats te bekomen, drok en bont. Menig een houdt den naasten weg voor den besten, en klimt, zonder omstandigheden, over tafel en bank naar zijne plaats: dit hindert niemand. De banken hebben omtrent de breedte van de doorsnede eens bords; dus hangt er veel over van zwaarlijvige gasten: een voetbreed ruimte is voor ieder afgemeten; echter weet men zich te schikken, al had ook een van allen twee voet voor zijne ligchaamsruimte noodig. Nu tast elk wakker toe, en opent den maaltijd met hetgene het digtst bij hem staat. Het smaakt goed; een behagelijk smakken getuigt luid genoeg daarvan. Reeds bij den eersten beet knallen, als een pelotonvuur, de Champagneflesschen. Portwijn en Madera worden op zijde geschoven. De hooge belasting voert de prijzen der vreemde wijnen op eene guinie. Dit is, ook voor de rijken, te duur, en dus worden zij hier ijverig aangesproken.
Deftige mannen, in zwarte tabbaarden met lange witte staven in de hand, handhaven de goede orde. Talrijke knechts, met nommers en namen, mijlen ver kennelijk op borst en armen geteekend, wisselen ieder' gast oogenblikkelijk het gebruikte bord, het mes en de vork. Volle flesschen vervangen snel de plaats der geledigden. Servetten worden niet gebruikt; het algemeene tafellaken moet genoegzaam zijn; een koddig getrek bij een gelijktijdig gebruik van twee over elkander zittenden is niet zeldzaam.
Wij willen nogmaals het geheel eens overzien, tot de gezondheden beginnen. Op eene lange rij, stijf van goud, met geweldige haarzakken op den rokskraag vastgehecht, staan achter den Lord-Mayor zijne knechts; het digtst achter hem, op eene verhooging, staat een der drie Ridders, en wel die in gouden wapenrusting; ter zijde, in de hoeken, zien wij de beide anderen in zilver geharnast, met den veldheersstaf in de handen. Aan den zijwand heeft de Heraut zijne verhoogde standplaats gevonden; het is eene imposante Cyclopenfiguur. Als tegenstukken in de hoeken tegenover, vallen twee reusachtige afbeeldingen van een' Angelsaks en een' Oud-Brit, in wapenrustingen der vijfde eeuw, in het oog. Merkwaardig is de strijdknods van den Saks; aan deszelfs zwaarste ein-
{==568==} {>>pagina-aanduiding<<}
de hangt nog geketend, een dreigende penkogel; een slag daarmede zou bezwaarlijk het dikste schild wederstaan.
De dames dragen een' ongemeen prachtigen opschik. Brazilië schijnt al zijne diamanten en paradijsvogels (wij telden in onze nabijheid reeds over de twintig soorten), de Kaap hare struisvederen, en Brussel zijne kanten hier verkwist te hebben. Het alledaagsch vermommen heeft de vrije, onschuldige natuur hier geheelenal verdrongen.
Van de zitplaats des Lord-Mayors klinken thans trompetten, en trompetten antwoorden van het andere einde der zaal: zij moeten het gedruisch stilte gebieden: er zal een toast ingesteld worden. Het wordt wel stiller; dan, hoe schreeuwend de stem des toast-instellers zich ook verheffe, verstaan kan men haar niet, maar alles staat op met het volle glas in de hand. Achter den Lord-Mayor treedt nu de toast-uitroeper te voorschijn; met geweldigen arm zwaait hij links en regts het glas, roepende: one, two, three! (een, twee, drie!) inmiddels de gasten de glazen ledigen, waarop dan een zesmalig hurrah! na den voorroep en voorzwaaijing, onder algemeene glaszwaaijing, volgt. Zulk een voorroeper gelijkt volkomen een' voormaligen voorëxercerenden vleugelman.
Give us a song! klinkt van nieuws de stem, en drie gehuurde zangers ontrollen de muzijkbladen. Het zijn tenoren; zij sparen hunne longen niet: maar wat helpt het? In zulk eene ontzaggelijke zaal, bij zulk eene menschenmassa, is het om het even, of een krekel piept, dan of drie tenoren zich afmartelen. En waarom is er geene basstem bij de tenoren? Basstemmen zijn zeer zelden onder de Britten. Het klimaat schijnt hiermede de mannelijke borst niet te willen begunstigen. Ook op de tooneelen moeten brommende halfstemmen voor bassen doorgaan. Mogten de dames maar de baspartijen vervullen! want de natuur schijnt daar ook hierin het verkeerde te beminnen. Maar treffend is het algemeene gezang van het volkslied: God save the King! Verheffend drukte algemeene huldiging en eerbied zich uit. Zoo volgt de eene toast kort op den anderen, nu van gezang, dan van trompettenklank verzeld.
Ondertusschen is het den drie op schildwacht staanden Ridders broeijend heet geworden onder de zware rusting; zij snakken naar lucht en verkwikking. Wapendragers klimmen bij

{==569==} {>>pagina-aanduiding<<}
hen op, ligten hun de hooggevederde helmen af, zuiveren het gloeijend aangezigt van zweet, kammen sierlijk en net het druipende haar, en stoppen, tot besluit, elk eene flesch in de onbehulpzame ijzeren vuist.
Ook tafelschuimers hebben, door eene kunstige vermomming als knechts, een' gelukkigen ingang gevonden. IJveriger dan zelfs de ware lakkeijen zijn zij in den dienst; doch zij dragen den wijn niet op de tafel, maar naar hunne sluiphoeken. Thans betrapt men een' dezer looze gezellen, en sleept hem over tafel en bank.
Aan wederspannigen ontbreekt het ook niet. Hier heeft een gentleman den ingestelden toast niet willen respecteren. Heethoofden springen bliksemsnel over de tafel, grijpen met stevige vuist den om zich boksenden misdadigen bij het haar en den kraag, en smijten hem de zaal uit. Verder wordt voor het oogenblik van al zulke dingen geene notitie genomen. Gebeurd en vergeten is eenerlei. Men vraagt niet eens, wat er voorgevallen is.
Het wordt vrolijker en bonter. De schotels zijn ledig. De redevoeringen zullen beginnen. De dames verwijderen zich. Een redenaar verheft zijne stem. Men kan zittende niet wel hooren: in weinig minuten heeft ieder de tafel beklommen. Redevoering volgt op redevoering; de toehoorders blijven op de tafel; alleen om de verdere toasten te drinken, klimt men af, en vult de glazen. Slechts zeer weinigen blijven bewegingloos op hunne plaatsen zitten, om ongestoord hunne geheele opmerkzaamheid aan de flesch te wijden. Niet genoeg kan de vriendelijkheid, vrolijkheid en orde geprezen worden, die onder al dit gewoel blijft voortheerschen.
Een Bal besluit eindelijk dit imposante karakteristieke feest, hetwelk wij, zonder af- of bijdoen, vrij en naar het leven geschilderd hebben.


De granadiersmuts en het Prager kindeken.

Een zeer voortreffelijk man, wiens aandenken ook nog na zijn afsterven in de harten zijner vrienden voortleeft, verhaalde mij eene gebeurtenis, die welligt menigen onzer Lezers niet onaangenaam onderhouden zal.
Verscheidene jaren vóór den zevenjarigen oorlog (dus be-
{==570==} {>>pagina-aanduiding<<}
gon hij) studeerde ik op eene Duitsche hoogeschool in de regtsgeleerdheid, geschiedenis, staatkundige wetenschappen en mathesis. Ik oefende mij zoowel in de oude als nieuwe talen, en had derhalve goede uitzigten om een burgerlijk ambt te bekomen; doch toen borst in het jaar 1756 de Pruissische oorlog uit, en nu trok mij, om de taal van homerus te spreken, het krijgshaftige ijzer, de soldatendegen, aan, gelijk het toenmaals vele jonge lieden, die het hart op de regte plaats hadden, tot den dienst in het veld voor Vorst en vaderland aantrok.
Ik ging derhalve onder een Oostenrijksch infanterie-regement, werd wegens mijne voordeelige gestalte en grootte kadet onder eene granadier-compagnie, en na een' moorddadigen slag tot Officier benoemd. Toenmaals was het nog gebruikelijk, dat de troepen, na de vermoeijende zomer-veldtogten, geregeld de winterkwartieren betrokken, en zich rondom de hoofdmagazijnen, van welke hun onderhoud afhing, om uit te rusten en nieuwe krachten te verzamelen, in steden en dorpen legerden. Men trok vóór Maart niet weder te veld.
Zoo wilde mijn goed geluk, dat mijn regement de stad Praag tot winterkwartier werd aangewezen.
Hier geraakte ik nu in zeer aangename betrekkingen. De liefde tot de studiën ontwaakte weder in mij. Ik hield mij vlijtig bezig met de geschiedenis, zette mijne oefeningen in Europesche talen voort, zooveel de militaire bezigheden mij dit toelieten, verzuimde geenszins de mathesis, en vervrolijkte mijn eervol, maar gestreng beroep door de muzijk, in welke ik, van mijne jeugd aan, vrij goede vorderingen had gemaakt.
Onze Overste, een voortreffelijk man, zag dit zeer gaarne; hij onderscheidde alle Officieren, die, zonder veronachtzaming van hunne militaire pligten, zich met de beschaving van hunnen geest bezig hielden. Hem heb ik het te danken, dat ik in het huis eener beleefde, bemiddelde en onafhankelijke weduwe ingeleid werd, die eene zeer beminnelijke nicht onder haar opzigt had. Aldaar sleet ik genoegelijke uren. In het huis heerschte de meest beschaafde toon; er verliepen weinig dagen, dat men zich niet met muzijk verlustigde. Ik had gelegenheid, om zoowel mijne stem in den zang, als mijne vaardigheid op de viool, te laten bewonderen. Die verwekte

{==571==} {>>pagina-aanduiding<<}
eene gunstige vooringenomenheid met mijn' persoon; ik kon wel bemerken, dat ik van de nicht voor alle anderen gaarne gezien was; maar in mijn' tegenwoordigen toestand had ik het eene dwaasheid geacht, een ontrust gemoed en een' beslisten hartstogt mede in het veld te nemen; het kwam alzoo tot geene verklaring.
Met de lente verscheen de tijd, dat wij weder te velde moesten trekken. Ik nam van alle huizen, waar ik een goed onthaal genoten had, van tijd tot tijd afscheid; dat van de tante en mijne jonge vriendin verschoof ik, ik weet zelf niet regt waarom, tot op den dag vóór ons vertrek. Op dezen dag nu had ik juist mijn' post op de hoofdwacht, en werd om elf ure afgelost. Ik wilde niet naar huis gaan, om burgerkleederen aan te trekken, gelijk ik anders bij stadsbezoeken gewoon was te doen; ik verscheen dus, onder behoorlijke verontschuldiging, in mijnen uniform, met de sabel op zijde en de hooge beerenmuts op het hoofd.
Ik werd met de gewone goedheid ontvangen, ja, ik kan zeggen, met aandoening; want toen ik met de uitdrukkingen van dankbaarheid wilde afscheid nemen, en van de onzekerheid sprak, of ik misschien ooit weder het geluk zou hebben van zulke beminnelijke en mij persoonlijk zoo dierbare dames weder te zien, kwamen tranen in de oogen der nicht. Men verlangde, dat ik zou gaan zitten, en de zware beerenmuts afzetten, die nu op de tafel ten toon gesteld werd.
De nicht gaf zich, in eene soort van verstrooijing, veel met de muts te doen; draaide haar rondom, en onderzocht de vergulde plaat, die, met des Keizers naam versierd, vlak op het voorhoofd gezet werd. Eindelijk sprong zij op, en zeide, dat zij mij toch eene gedachtenis wilde medegeven, die mij voor alle ongelukkige toevallen, ja voor alle gevaarlijke kwetsuren, beschermen zou. ‘Zoodanige amulet,’ zeide ik lagchende, ‘van zulk eene schoone hand ontvangen, zal mij dubbel waard zijn.’
Na deze verzekering ging zij nu in een zijvertrek, kwam spoedig terug, en bragt een dun koperen plaatje mede, waarop een zoogenaamd Prager kindeken niet onaardig afgebeeld was.
Om dit te verstaan, moet men weten, dat in eene kerk der stad Praag de afbeelding van onzen Heiland als kind ter vereering ten toon gesteld is. Vele vrome lieden, inzon-
{==572==} {>>pagina-aanduiding<<}
derheid van het vrouwelijk geslacht, gaan in deze kerk, en verrigten voor hetzelve hun gebed. Zoo kwam ook deze kleine figuur in groot aanzien, dewijl velen, gloeijende van aandacht, voor hetzelve hun hart in groote benaauwdheid verligt vonden, en dikwijls hunne geheime wenschen door de kracht des gebeds vervuld geloofden gezien te hebben. Men schilderde en teekende dit beeldje na, drukte het af in was, of sloeg het in vergulde koperen plaatjes en bas-relief, en schonk het aan vrienden.
Men noeme nu de genegenheid voor deze als kind voorgestelde afbeelding van onzen Verlosser misbruik of bijgeloof, om het even, het was toenmaals zoo gebruikelijk. Het vrouwelijk geslacht, teederder geschapen dan het onze, heeft zijne bijzondere aandoeningen; en gaan wij in de geschiedenis der beeldhouw- en schilderkunst terug, hoevele groote Meesters, van michaël angelo en raphaël aan, tot op onzen tijd, hebben niet hunne verbeelding en kunst aan liefdevolle daarstellingen der Heilige Familie, óf individueel óf in groepen, uitgeput, en de bewondering van alle kenners en liefhebbers tot zich getrokken!
De nicht schonk mij dus het op koper zeer net gedreven Prager kindeken. Zij stak het zorgvuldig achter de vergulde plaat van mijne beerenmuts, vermaande mij vroom te zijn, en het beeld met vertrouwen, bestendig te bewaren en met mij te dragen, met de verzekering, dat het mij voor alle nadeel aan ligchaam en ziel behoeden, en al mijne ondernemingen zou doen gelukken.
Hoewel ik om deze welgemeende verzekering heimelijk glimlachte, trof en verteederde mij toch de goedhartigheid, waarmede het onschuldige meisje mij deze gedachtenis opdrong. Onder betuiging van mijnen dank voor deze liefderijke voorzorg, verwijderde ik mij, om het noodige voor mijn vertrek te regelen.
Den volgenden dag trok mijn regement met muzijk door dezelfde straat het huis voorbij. Ik had het genoegen, de tante en de nicht nog eens aan het venster te zien, groette beide met mijne sabel, en raakte met de vlakke hand de granadiersmuts aan, ten teeken dat het Prager kindeken daar nog wel bewaard zat; zij knikten mij goedkeuring toe, en zoo trok ik de poort uit.
De veldtogt begon. Hij was een der moeijelijkste en heet-
{==573==} {>>pagina-aanduiding<<}
ste, die ik immer gedaan heb. Wij rokken in lange marschen voorwaarts, zijdelings, achterwaarts, door de gebergten en engten, al naar dat onze Veldheer zulks met zijne plannen overeenkomstig oordeelde. Eindelijk kwam het tot een' bloedigen slag bij Kollin. Het was juist in het midden van den zomer. Bij de vele bewegingen, die wij zeer snel maakten, en onder het gewoel des volks en het onophoudelijk vuren, werd de hitte verstikkend, en mij werd mijne beerenmuts zeer lastig: ik nam haar derhalve af, en gaf ze den naast mij staanden tamboer, die dezelve aan eene koord over zijne schouders hing.
Opééns, toen wij voortrukten, hoorde ik achter mij een jammergeschrei. Ik zag om, en ach! mijn arme tamboer lag op den grond, met de beide beenen door een' kanonskogel verpletterd.
Mijne beerenmuts wilde ik nu niet bij het immer voorwaartsrukken in den steek laten: ik schoot dus toe, sprak den ongelukkigen in de haast een hartelijk woord toe, ontlastte hem van mijne muts, en hing dezelve in allerijl nu zelf om, zoodat ik haar vlak voor mijne borst had hangen.
Ik begaf mij weder bij mijne granadiers. Mijn goede eerste Luitenant lag inmiddels ook doodgeschoten. De Kapitein wenkte mij zijne plaats te vervullen; ik volgde zijn bevel op. Op den vleugel, waar wij stonden, verloren wij ongemeen veel volks. Eene bedekte batterij, die uit het woud speelde, maaide het volk moorddadig weg. De Generaal zond eensklaps bevel, dat eenige granadier-compagniën tot het bestormen der batterij zouden aanrukken. Die, bij welke ik stond, had de eer, mede tot deze gevaarlijke onderneming gecommandeerd te worden. Wij rukten nu snel voorwaarts, en werden tweemaal teruggeworpen. Toen wij de derde maal aanrukten, viel ook mijn dappere Kapitein: ik nam nu zijne plaats in aan het hoofd der troepen. Naauwelijks had ik in eenen geforceerden marsch honderd schreden gedaan, of ik kreeg ook een' musketkogel op de borst, maar bij geluk juist op de vergulde plaat van mijne beerenmuts; hij maakte eene holte, waarin hij afgeplat bleef zitten. Het goedhartige nichtje en het Prager kindeken vlogen mij snel door de verbeelding; maar ik had geen' tijd, om mij lang daarmede bezig te houden. Wij waren nog omtrent honderd schreden van de batterij; wij bewogen ons in het stormloopen gelijk

{==574==} {>>pagina-aanduiding<<}
woedende, den dood gewijde menschen, en nu was ik zoo gelukkig, met het kleine zamengesmolten hoopje mijner dappere granadiers, vóór alle andere compagniën, het eerst in te dringen. Wij kregen dadelijk hulp, en nu deden bajonetten en sabelhouwen het overige.
Wie zulk een tumult nog nooit gezien heeft, kan zich geen begrip daarvan maken. Ik was van krachten uitgeput, versmolt in zweet, en was zoo zwart als een duivel van het kruid ; mijne armen trilden. In dezen toestand zette ik mij op den tronk van een' afgehouwen' boom, om een weinig uit te rusten. Mijne dapperen verzamelden zich om mij met de veroverde kanonnen; maar hoe klein was hun getal! Twee derdedeelen waren vernietigd, ik zelf de éénige nog overige Officier van de compagnie. Terwijl ik nu hijgende en naar lucht snakkende daarzat, sloeg ik het oog op mijne arme granadiersmuts, die mij zoo voortreffelijk beschermd had; ik zag, dat de kogel door het schild gegaan, en, afgeplat, juist op het Prager kindeken was blijven zitten. Dit toeval had mij dus het leven gered. Ik verbeeldde mij thans, hoe tante en nicht zich zouden verheugen, wanneer ik haar bij mijne terugkomst deze zeldzame gebeurtenis verhalen zou.
Dit nu geschiedde in den volgenden winter na den veldtogt. Wij werden nogmaals in Praag gelegd, en ik tot Kapitein bij de compagnie bevorderd. Men kan denken, dat ik niet draalde met de huizen weder op te zoeken, waar ik voormaals zoo vele blijken van goed onthaal ontvangen had. Ik vond overal de vorige genegenheid weder, maar vooral in het huis der tante en nicht. Men verblijdde zich zoo hartelijk over mijne behoudene terugkomst. ‘En wat deed het Prager kindeken?’ was dadelijk eene der eerste vragen. ‘Het was mijn schild en beschermer, dewijl gij mij in zijne gunst hadt aanbevolen,’ antwoordde ik. Tot bewijs liet ik haar dadelijk de doorschotene beerenmuts zien. Ik moest nu alles omstandig verhalen. Blijdschap en verbazing wisselden af op het gelaat mijner jonge vriendin. Thans werd ik als een geheiligde gunsteling van het hemelsche kindje beschouwd, en van nu aan in dit huis door eene allerhartelijkste bejegening bijzonder onderscheiden.
Om u het overige in het kort te zeggen, ontwikkelde zich nu allengs eene innige genegenheid tusschen de nicht en mij. Er werden verscheidene plannen ontworpen, welke de goede

{==575==} {>>pagina-aanduiding<<}
tante ook begunstigde; maar ik verklaarde standvastig, dat wij, zoo lang de oorlog duurde, het voltrekken van ons huwelijk moesten uitstellen. De gronden, die ik aanvoerde, werden gebillijkt. Zoo trok ik weder in het veld, geleid door de wenschen mijner geliefde vriendin, en bevolen aan de bescherming van het Prager kindeken, zonder dat mij eenig ongeval bejegende, uitgenomen in den laatsten veldtogt vóór den vrede; toen moet het Prager kindeken mij vergeten, of ik deszelfs gunst door eenig vergrijp verbeurd hebben. Bij een gevecht ontving ik een' schoot in den linkerarm; de armpijp werd verbrijzeld. Hierop kreeg ik, als onbekwaam tot den oogenblikkelijken velddienst, verlof om naar Praag te reizen. Zeer smartelijke chirurgische behandelingen stond ik kloekmoedig door. De genezing ging zeer langzaam voort; ik werd gesneden en gekorven als een visch, om de beensplinters uit te nemen. Bij alle pijn, die ik doorstond, was de deelneming, de troost en getrouwe oppassing der tante en mijner geliefde de meest batende artsenij.
Eindelijk werd ik hersteld; doch mijn linkerarm bleef tot heden toe half verlamd, zoodat ik denzelven niet geheel vrij gebruiken kan. Op mijn verzoek kreeg ik bij den vrede mijn ontslag uit den krijgsdienst, en een eervol burgerlijk ambt. Mijne geliefde vriendin werd mijne echtgenoote. Zoo heb ik het inderdaad aan mijne granadiersmuts en het Prager kindeken te danken, dat ik het overige mijns levens gelukkig werd, en in andere betrekkingen een werkzaam en genoegelijk leven leide.


Tegenwoordigheid van geest in een' chirurgijn.

Passau viel in het jaar 1805 op eene zonderlinge wijze in de magt der Franschen. Een Chirurgijn-Majoor had zich zoo ver van de Fransche troepen verwijderd, dat hij met schrik ontdekte, dat hij bij de Oostenrijksche voorposten en onvermijdelijk derzelver krijgsgevangene was. Hij neemt een kort besluit, bindt een' witten doek om zijn' arm, geeft zijn paard de sporen, en rijdt naar de poort van Passau.
Hij verlangt den Gouverneur te spreken. ‘Binnen een uur is onze armee hier voor uwe stad,’ zeide hij; ‘ons leger is zoo sterk, dat gij niet eens op de eer rekenen kunt

{==576==} {>>pagina-aanduiding<<}
van slechts een oogenblik wederstand te bieden. Om alle ongelukken voor te komen, zendt mij de Generaal, om u hiervan kennis te geven. In Passau moet een Fransch militair hospitaal aangelegd worden: ik verzoek u, mij daartoe de noodige gebouwen te laten aanwijzen. Wij hebben geen' tijd te verliezen.’
De afdoende toon des mans, en vervolgens de berigten der op kondschap uitgegane manschappen, dat de Franschen werkelijk in aantogt waren, beslisten alles. De Gouverneur, overtuigd, dat hij weldra gedwongen zal zijn zich over te geven, ruimt de stad, retireert met de bezetting, en geeft het bevel aan den Burgemeester over, die dadelijk de sleutels aan den Chirurgijn-Majoor overhandigt.


Kunst en natuur.

Bond, een Engelschman, vond zoo veel smaaks in voltaire's Zaïre, dat hij besloot, hetzelve met een' vertrouwden vriendenkring op een Liefhebberijtooneel te spelen. De rollen werden verdeeld. Bond, een man van zestig jaren, nam die van Lusignan op zich. De spelers vonden reeds in het eerste bedrijf algemeenen bij val. Lusignan verscheen. Al de aanschouwers waren getroffen van den aanblik diens edelen Prinsen; maar de ziel van bond gevoelde nog sterker dan zij. Zijne phantasie klimt; hij geeft zich aan de kracht zijns gevoels over, en stort opééns, op het herkennen van Zaïre, bewusteloos neder. De aanschouwers, verrukt van bewondering, huldigen de kunst des waardigen spelers, en diens ongemeene begaafdheid, om de natuur zoo begoochelend daar te stellen, met daverend handgeklap. Maar de pauze duurt te lang. Men verwacht, dat Lusignan het woord zal hernemen, doch hij blijft sprakeloos. Nerestan, Chatillon en Zaïre geven hem wenken, aan zijne onmagt een einde te maken. Hij opent de oogen voor een paar minuten, en - sluit dezelve voor eeuwig; hij is dood!



{==577==} {>>pagina-aanduiding<<}

Welsprekendheid.

Olivier cromwell sprak eens met eene vrouw over de welsprekendheid, welke deze beweerde, dat slechts door vroegtijdig begonnene en lang voortgezette oefeningen konde verkregen worden. De Protektor, daarentegen, meende, dat zij uit het hart voortvloeide; dat, wanneer al onze wenschen, al onze neigingen, op één onderwerp vereenigd waren, gedachten en woorden ons derwijze toestroomden, dat de ongeleerde, in zijne voordragt, voor den meestgeoefenden redenaar niet behoeft onder te doen. Dit onderhoud liep af, terwijl elk bij zijne meening bleef; dan, na eenige dagen werd de vrouw, door het onverwacht in hechtenis nemen van haren man, dien men als een' verrader naar den Tower voerde, in vertwijfeling gestort. De doodelijk ontstelde gade ijlt naar den Protektor, dringt door alle wachten, valt voor zijne voeten, en verdedigt, met de wegslependste welsprekendheid, met de vurigste deelneming, de onschuld haars mans. Cromwell behield zijnen onverzettelijken ernst, totdat de ongelukkige, door smart uitgeput, verstomde. Nu verspreidde zich een glimlach over zijn donker gelaat, en gaf hij haat het bevel tot bevrijding van den man over, zeggende: ‘Nu denk ik, dat al de getuigen dezer ontmoeting mij den strijd zullen gewonnen geven, dien wij eens op zekeren avond met elkander gevoerd hebben. Gij hebt bewezen, dat de welsprekendheid van het hart de werktuigelijke kunst, welke door oefening verkregen wordt, verre overtreft.’
Inderdaad, men moet een cromwell zijn, om zich zulk een onmenschelijk bewijs voor zijne stelling te verschaffen.





Verwisseling.


Verandren kan 't, is de oude spreuk, 
Zoo vol beteekenis, 
Die door den Drost van 't Muiderslot 
Weleer gebezigd is. 
En waarlijk, dat diepdenkend hoofd 
Zag om de stalen spil 

{==578==} {>>pagina-aanduiding<<}

Het rad in rusteloozen keer 
Van aller doen en wil; 
Zag met den blik eens wijsgeers door 
Op 't roersel aller daân, 
En zag op zandgrond, week en rul, 
Soms hechte sloten staan; 
En zag nog meerder, in de lucht 
Op etherstof gebouwd; 
En dan hun wissen val nabij, 
Door eigen wigt veroud. 
Hij zag ook menig hecht gebouw 
Door d'onvermoeiden tand 
Van nijd, vooroordeel, bastaardij 
En domheid aangerand; 
En dan de grondvest, ijzersterk, 
Van wormen doorgeknaagd; 
En 't hecht gebouw viel wagglend neêr, 
Door kunst noch deugd geschraagd. 
Toen heeft hij diep in 't denkend brein 
Die wijze les geplant, 
En schreef aan 't eind van ieder werk 
Dit woord: verandren kan 't. 
En wie, mijn vrienden! stemt niet in, 
Zegt met den Drossaard niet: 
Verwissling zwaait alom haar' staf; 
't Heelal is haar gebied. 
 
Maar had hij wel in alles regt? 
Want deze wijsgeer hooft 
Is oud, bij weinigen bekend, 
Veel minder nog geloofd. 
't Is waar, verandring lijdt het al; 
Maar 't nieuwe is ook vermaak, 
En geeft aan 't reeds verouderd beeld 
Meer houding, meerder smaak. 
Voorzeker, wie ontkent dit toch? 
Wie wenscht geen nieuwheid meer? 
Men zag zoo zwart in d'ouden tijd 
Op elke wissling neêr; 
Ook dit veranderde in het eind: 
't Gaat zoo nu immers wel? 

{==579==} {>>pagina-aanduiding<<}

Wie vraagt nog naar der Vadren zeên, 
En hun bedompte cel? 
't Is waar, er vloeide goud in 't land; 
Maar schraapzucht stond hen bij: 
En immers wie thans schittren kan, 
Is even rijk als zij? 
Stijf was hun pracht, gelijk hun gang; 
Men kende zelfs geen Fransch: 
Maar nu charmeert men door elk woord, 
En leeft bij zang en dans. 
't Is waar, der Franschen kunst en taal 
Heeft vrij wat gelds gekost: 
Maar kent ge in Holland Holland wel? 
Zoo is het uitgedost. 
Wie volgt der Vadren noeste vlijt, 
Die bij de boeken zweet? 
Men kent naauw hooft of vondels naam, 
En is toch ook poëet. 
Beklaag hem, die, als zij, zijn vreugd 
In diepe kennis vindt: 
Men komt er ook met minder door, 
En slechts een weinig wind. 
Werp dan een medelijdend oog 
Op d'armen suffer neêr: 
De wereld, door uw' glans verblind, 
Kroont u met roem en eer. 
Smaal dus op geen verwisseling: 
Elke eeuw beschrijft haar vak; 
Dees zij min gunstig dan voorheen, 
Zij geeft toch meer gemak. 
Onthoud' men slechts deze enkle les: 
Hoe 't wentlend lot ook keer', 
Te zeilen met den tijdstroom meê; 
En veilig komt gij weêr. - 
En gij, die 't ouderwetsch gemoed 
Niet plooit naar dezen trant, 
Troost, vrienden! u op uwe beurt, 
En denkt: verandren kan 't. 
 
A.B. 





{==580==} {>>pagina-aanduiding<<}

Prins Frederik.


Heeft eens, in glorierijken tijd, 
Der Vadren geest, der Vadren vlijt 
Dit land, in zee bedolven, 
Tot toonbeeld van des stervlings magt, 
Met leeuwenmoed en reuzenkracht, 
Ontweldigd aan de golven; 
 
Hun roem houdt eeuwig, eeuwig stand, 
Zoo lang ons rijkgezegend strand, 
Beschermd door duin en dijken, 
Der stormen woede palen stelt, 
En 't hevig bruisend zeegeweld 
Ziet aan zijn' voet bezwijken. 
 
Maar ook zal eens ons nageslacht, 
Als 't al hun wonderen betracht, 
Den goeden fredrik roemen, 
En, bij het zien van Fredriksoord, 
Door zijn weldadigheid bekoord, 
Hem Vriend der Menschheid noemen. 
 
Dan zal geen weidsche woordenpraal, 
Geen standbeeld van het hechtst metaal, 
Gekocht door 't bloed der helden, 
Maar de eigen rijkbeladen grond, 
Waar eertijds heide en distel stond, 
Zijn' eedlen naam vermelden. 


Heerenveen.
g.w. van motman, jr.

In No. 10, bladz. 437, reg. 2, v. o., staat: een eeuwge kamp lees: een' eeuwgen kamp






{==581==} {>>pagina-aanduiding<<}

Mengelwerk.

De harmonie in het heelal.

Vierde zang.


Gelijk op 't effen meer een kiel wordt voortgedreven, 
Wanneer om 't fladdrend zeil de frissche koeltjes zweven, 
En vliegt met sterke vaart, wanneer het zeenat raast, 
En in 't gespannen doek het west of noorden blaast; 
De orkaan, met woest geweld, zijn' kerker uitgebroken, 
De hooge baren zweept, en d'afgrond zelfs doet koken, 
Het zeil en touwwerk scheurt; geen roer stuurt in den nood, 
Het hulkje en 't reusgevaarte op rif en klippen stoot: 
Zoo leidt de neiging u, houdt gij dat roer in handen; 
Zoo moet gij, sterveling! bij 't woên der driften, stranden. 
 
Wat zou het leven zijn, wanneer ons de eerste ontbrak, 
Niets in de koele borst een prikklend vuur ontstak? 
Geen haken naar genot den boezem kon doen gloeijen, 
En, laauw en kruipend, 't bloed door de aders heen moest vloeijen? 
Wat brengt het werktuig voort, wanneer geen rad het drijft; 
De spil, waar alles rust, steeds onbewogen blijft; 
De slinger stilstaat, en de veren spanning derven? 
Het is de rust van 't graf; 't is zonder vruchten sterven. 
 
Werk, menschdom! en geniet! Zoo spreekt alom natuur. 
Zij gaf de krachten u, en een toereikend vuur. 
Maar wordt dat vuur een gloed, 't zal in den boezem blaken, 
Gelijk des Etnaas muil, verderf en jamren braken; 
't Zal woelen in uw bloed; 't zal knagen aan uw been: 
Kom, achtbre redel blusch, of 't aardsch geluk is heen! 

{==582==} {>>pagina-aanduiding<<}

De driften, groote God! zij zijn Charybdis klippen; 
't Valt moeijelijk, aan haar, aan Scyllaas arm te ontglippen: 
En toch gaaft Ge ons een baak, een gids op 's levens zee; 
Zij lichten; maar 't geweld sleept hulk en stuurman meê. 
 
Hier lokt de schoone vrucht; aan gindsche tafel rijzen 
De fijnste geuren uit verscheidenheid van spijzen; 
Geprikkeld wordt de smaak hier door 't verkwikkend zoet, 
En keur van lekkernij biedt lagchende overvloed. 
Geniet: maar stel een perk aan onverzaadbre zinnen; 
Houdt wacht: of 't bijtend gif dringt aâr en boezem binnen; 
Laat af: gij koopt deez' stond, dit kort genot te duur; 
Terug: gij graaft uw graf, en 't streelend zoet wordt zuur. 
Gij hoort? Zal rede hier op lusten zegevieren? 
Gij valt: en, door dien val, verlaagt ge u zelv' tot dieren. 
Natuur, gehoond, eischt regt; het ligchaam krimpt van smart; 
Maar, hoe 't ook lijden moog', meêr lijdt het schuldig hart. 
 
Die beker lacht u toe: en zoudt gij hem niet drinken, 
Niet voor het vaderland, voor liefde en vriendschap klinken? 
Komt, dat de zoete wijn den eedlen geest verheug'; 
Komt, lept dien godendrank: maar laat het bij een teug. 
Te veel in dees bokaal van 't tintlend nat geschonken: 
Het is geen nektar meer, de droessem wordt gedronken; 
Een vuur vliegt door uw bloed; het oog, verwilderd, vlamt; 
Beneveld wordt het brein, en elke spier verlamd; 
Gij holt, gelijk het ros, ontworsteld aan zijn teugels; 
Gij raast: en 't woest verderf leent u zijn breede vleugels; 
Gij schendt, in dolle vaart, elk bloempje, dat ge ontmoet, 
Den steel, waaraan het hangt, het plantje, dat het voedt; 
Gij hebt het Godlijk beeld, u ingedrukt, verloren, 
Schijnt, als het reedloos dier, voor stof en slijk geboren; 
Uw tong ontglipt aan 't roer, en breekt door elken band: 
Meer moordt zij door haar gif, dan de onbestuurde hand. 

{==583==} {>>pagina-aanduiding<<}

Elk schuwt den woestaard, door een' helschen gloed gedreven: 
Rampzalig, die met hem, geen liefde waard, moet leven! 
Rampzalig, teedre vrouw! noem ik bij hem uw lot: 
‘Geen' vader heeft mijn kroost!’ zoo zucht uw hart tot God. 
 
Mensch! de eêlste vonk ontvlamt in 't bloeijen van uw jaren: 
Natuur legde in uw hart den sterken trek tot paren. 
De liefde is 't rijkst genot, dat ons deze aarde biedt: 
Kom, smaak het, sterveling! neen, blusch die vlammen niet. 
Zink aan de warme borst, waar dubbel wordt genoten, 
Heeft voor u de overvloed zijn' horen uitgegoten; 
Waar u het zaligst loon voor 's levens zorgen wacht; 
De schicht der smart verstompt, en 't lijden wordt verzacht, 
Wind, maagd! u om dien stam, zoo krachtvol, schoon en stevig: 
Hij houdt u, slingrend klijf! al woedt de noordstorm hevig. 
Komt, harten! vloeit ineen: dat niets dan 't graf u scheid': 
Wat hier dan breken moog', hereent eens de eeuwigheid. 
Maar matig, vuurge knaap! het koken in uwe aadren: 
Neen, waag 't niet, elke bloem met wuften zin te naadren; 
Neen, speel niet, los en stout, met 't weefsel, sijn en teêr: 
Het kleenste vlekje kleeft, en weg is maagdlijke eer. 
Wat zie 'k? uw vuur wordt gloed: hij blaakt, hij zengt daarbinnen; 
Hij drijft u, vuige slaaf der onbestuurde zinnen! 
Gij vliegt met hommelsvlugt; gij schendt met woesten lust; 
Het kelkje krimpt ineen, als gij de blaadjes kust; 
De lenteblos verkwijnt; uw giftaâm gaat er over: 
En 't frissche groen der jeugd wordt als het najaarsloover. 
 
Mijn God! wat geeft de knaap, voor 't geen hij roekloos rooft? 
Gij dort, geschonden maagd! en vreugdloos hangt uw hoofd; 
Een worm zit rusteloos in 't bloedend hart te knagen: 
Gij, die geen gade waart, blijft weduw al uw dagen. 
Heeft hij uw' kelk geleêgd, hij trapt dien met den voet, 
Versmade! al draagt gij ook een vruchtje van zijn bloed: 

{==584==} {>>pagina-aanduiding<<}

En, uit der oudren huis meêdoogenloos verdreven, 
Brengt gij, veracht en arm, dat vruchtjen in het leven. 
Dat kind! o, 't ware een wees, als het deze aard betrad, 
Zoo het, Algoedheid! U niet tot een' vader had. 
 
Die schoone, dolle wesp! door uwen steek bedorven, 
Is ras voor deugd en eer, voor zeedlijkheid gestorven. 
Geen schaamte verwt haar koon met gloeijend inkarnaat, 
Wanneer de vuige lust den sluijer vallen laat; 
Die deugd drijft haar niet meer, den dartlen knaap te vlieden, 
Die der gevallen vrouw een schandlijk loon durft bieden; 
Zij zinkt, van trap tot trap, wellustling! aan uw hand, 
Tot zij, geheel ontaard, der onschuld strikken spant. 
 
Die strikken! vlied, o jeugd! Ééns in haar' arm gevangen, 
Rooft zij den schoonen blos van volle en frissche wangen; 
Jaagt zij een bijtend gif door al uwe aadren heen, 
Dat vreet aan 't sappig vleesch, dat vliegt door merg en been, 
Dat elke spier en pees aan gloed en kramp doet lijden, 
Dat pijnigt als de hel, om u aan 't graf te wijden. 
 
Zou 't wraak zijn? Neen, de vrucht, door eigen hand geteeld: 
Gij hebt die bloem vernield, gij schondt dat Godlijk beeld; 
Gij hebt dat weeke hart, door zoet gevlei verteederd; 
Genoten; na 't genot haar in het stof vernederd; 
Zij viel: de wanhoop neep; zij leed: gij, onmensch! vloodt: 
Hoe ze u ook smeeken mogt', gij hoordet niet, o dood! 
Behoefte sprak nu luid: zij werd van elk verstooten; 
Gij, wreedaard! hadt uw borst voor het gevoel gesloten: 
Daar valt zij dieper nog: neen, 't is geen zwakheid meer: 
Van haren boezem stort de jeugd in d'afgrond neêr. 
 
Genot: wie zoekt dit niet! o, wél hem, wien voor 't leven 
Een matig aandeel aan zijn schatten is gegeven! 

{==585==} {>>pagina-aanduiding<<}

Behoefte drijft hem niet, eer nog het oosten gloort, 
Naar 't moeilijk akkerwerk, naar bosch of steengroef voort; 
Hij voelt den gloênden Kreeft niet op zijn leden branden; 
Hij koopt geen' schralen kost voor opgereten handen; 
Hij zwaait de zeissen niet, hoe ook de hondsdag steek': 
Zijn leven vloeit daarheen, gelijk eene effen beek. 
Wie wraakt het, dat zijn zorg voor kroost of magen gare, 
Iets van den rijken oogst der noeste vlijt bespare? 
Maar wordt, door dorst naar 't goud, zijn hart allengs versteend, 
Van dit, in 't oog des vreks, de waarde slechts ontleend; 
Slooft hij, van 's morgens vroeg, gelijk gezweepte slaven; 
Heeft hij 't geliefd metaal uit hellenängst begraven; 
Is hij, als Cresus rijk, nog meer dan Irus arm; 
Wordt nimmer de enge borst door menschenliefde warm; 
Wijst hij de weduw af, hoe roerend ze ook moog' smeeken; 
Kan 't biddend weesje zelfs dat ijzren hart niet breken; 
Is hij, bij 't bitterst leed, nog gierig op een' traan, 
En trekt zijn eeuwig ijs zich mensch noch menschheid aan; 
Moet zijn rampzalig kroost, zijn droeve gade ontberen, 
En dooden van den trek, en pijnlijk smachten leeren; 
Knijpt hij het leven door, gehaat, vervloekt, bespot, 
En tuk slechts op 't metaal, zijn' Moloch tot een' God: 
Wie gruwt niet bij dit beeld? Zoo diep, zoo laag gezonken, 
Is 't spoor zelfs uitgewischt der Goddelijke vonken. 
Verheven boven hem is 't wormken, dat ginds kruipt: 
Het vangt den zegen op, die van den hemel druipt. 
 
Verzink, o nietig goud! weêr in den schoot der aarde! 
Wie telt de jamren op, die steeds uw invloed baarde? 
't Is luttel, dat de vrek u boven alles schat: 
Hier, hefboom! drijft gij nog een meervermogend rad. 
De speler: groote God! hoe maal ik hem naar 't leven? 
Wat kleur zal ik die wang, welk vuur die oogen geven? 
Hoe schilder ik die kramp, die al zijn spieren nijpt, 
Wanneer hij, en vergeefs, naar gouden bergen grijpt? 

{==586==} {>>pagina-aanduiding<<}

Die wanhoop, als het lot, na onophoudlijk slingren, 
Den laatsten penning doet ontsnappen aan zijn vingren, 
Hij raast en scheldt en tiert, dan weêr zich zelv' vervloekt, 
En, woedend, in den roes een korte toevlugt zoekt; 
Ontwaakt, rampzaalger nog, de ellende voor zijne oogen 
Van de altijd nijvre ga, zoo schandelijk bedrogen, 
Van 't eertijds bloeijend kroost, nu kwijnend op zijn' steel, 
Door 't knagen van 't gebrek, afzigtlijk, dor en geel? 
Die wanhoop: neen, mijn hart! 'k voel u van weedom breken; 
Ik zie de razernij haar helsche toorts ontsteken: 
o Neen, ik maal die niet: daal, eeuwge Liefde! neêr: 
Ach! help die ga, dat kroost; geef hem de kalmte weêr! 
 
Maar wie, o eedle trek, in ieder hart geschreven! 
Miskent u, magtige eer! gij hefboom van dit leven? 
Het groote komt van u; het schoone brengt gij voort: 
Gevoelloos is de man, die naar uw stem niet hoort. 
Gij prikkelt: en de baan wordt moedig doorgevlogen; 
Gij hangt den lauwer op: daar gloeit het vuur in de oogen; 
Daar spant zich elke spier; daar toovert iedre hand: 
Daar wijdt de held zich grootsch aan 't bloedend vaderland. 
Gij wenkt: een hemelgloed dringt door het nachtlijk duister; 
Het is der kunsten glans, der wetenschappen luister; 
Het is een Godlijk licht, waarvoor de nevel vliedt, 
En dat, van pool tot pool, alvoênde stralen schiet. - 
Maar zoekt u woeste drift in 't geen den mensch ontedelt; 
Grijpt naar u 't barsch geweld, of wordt ge laag gebedeld, 
Helaas! dan zijt ge een vloek, dan waadt uw slaaf door bloed, 
En alles sleept gij meê, gelijk de ontembre vloed. 
 
Wat kromt en draait ge u, dwaas! wat kruipt gij, om te stijgen, 
Welke is die schoone prijs, waarom die borst moet hijgen? 
't Is eer: waarin bestaat ze? Is 't in der grooten gunst, 
Verkrijgbaar slechts door hem, volleerd in 's vleijers kunst; 

{==587==} {>>pagina-aanduiding<<}

Die, om een' valschen glans, zijn roeping kan vergeten, 
Geene eer, geen' luister kent, en spot met zijn geweten? 
Wat wint de lage ziel, gekropen tot den troon? 
Wat oogst die slavengeest? Verachting is zijn loon. 
En stort hij eindelijk van deze hoogte neder, 
Dan wroet 't vergulde wormpje in zijnen mesthoop weder. 
 
Maar ach! hoe noem ik u, wier namen nooit vergaan, 
Die in der eeuwen rol met bloed geteekend staan; 
U, Satans! door de hel in razernij gespogen, 
U, geesels van 't heelal, door 't onbeperkt vermogen? 
U, dolle Cesars! slechts in eigene oogen groot, 
Der menschlijkheid ten hoon, door vleijerij vergood; 
U, Thamas! en uw' stoet in vroegre en later dagen, 
Volleerde beulen in de foltrendste aller plagen? 
Wat zoekt gij? eer en roem? Wat wilt ge? een' grooten naam? 
Geheel het menschdom krimpt, bazuint van u de Faam. 
Groot? Ja, verschrikklijk groot in schreeuwende euveldaden, 
Vind ik van roof en moord het spoor op al uw paden. 
Hier ligt het dorp in de asch, waardoor uw leger toog; 
Daar is de weg nog woest, waarlangs uw bliksem vloog; 
Hier snikt de zwakke wees op 't koude grafgesteente, 
De droeve weduw bij des echtgenoots gebeente, 
De moeder bij het lijk der eedle en laatste spruit, 
En op des dierbren zerk de troostelooze bruid. 
Daar stuift een dolle hoop de stille woning binnen: 
't Zijn slaven van hunn' lust, met opgewonden zinnen. 
Er bloeit een teedre bloem, door moederzorg gekweekt: 
De schrik slaat om het hart, de rozeblos verbleekt. 
Haar ziet der roovren oog: de lust slaat aan het branden; 
Het zwakke steeltje knakt, ontheiligd door hun handen. 
Zij gilt; de vader kampt met meer dan mannenmoed: 
De wreedheid zegeviert; hij wentelt in zijn bloed: 
De moeder knelt haar vast; zij sterft aan duizend wonden, 
En op der oudren lijk wordt nu de maagd geschonden! 

{==588==} {>>pagina-aanduiding<<}

Zoo ver het moordzwaard reikt, of het bevleugeld ros 
Door rijke velden vliegt, met toom en teugels los; 
Zoo ver de bliksem treft en 't snorrend lood kan raken, 
En 't gloeijend ijzer berst door muren, bindte en daken; 
Zoo ver - neen, van het oost tot aan het schittrend west, 
Waart vuige heerschzucht rond, als de adem van de pest. 
 
Wie maalt haar dolle vaart, bij 't woedend toortsen zwaaijen, 
't Verwoesten op haar' weg, het eindloos jamren zaaijen? 
Het bloeijend rijk verzinkt, de blijde welvaart vlugt; 
Een enkel oogenblik vernielt der eeuwen vrucht; 
Ontspannen hangt de spier, en werkloos zijn de handen; 
De kiel, der wormen prooi, ligt aan de doodsche stranden; 
De bittere armoê nijpt: met blaauw bestorven' mond, 
Kruipt nu een ramlend rif de leêge straten rond; 
Het snijdend kouter rust op den verlaten' akker, 
En 't daavrend krijgsrumoer maakt 't siddrend landvolk wakker. 
't Gebouw der zeden valt, waar arbeid het niet schoort; 
Het gif der zeedloosheid vreet als de kanker voort; 
De woestheid zegeviert, en laat alom haar sporen: 
Der wetenschappen gloed, de kunsten gaan verloren; 
Slechts zij, die elken dag het wisser moorden leert, 
Wordt door den dwingeland als Goddelijk vereerd. 
Niet langer wordt de deugd, eerwaardig door haar daden, 
Bekranst met eereloof, met frissche lauwerbladen: 
Een monster, dat zich trotsch op gruwelen beroemt, 
Een monster, door de hel met siddring zelfs genoemd, 
Dat, met een' luiden lach, het moorden kan aanschouwen 
En juichen bij 't gegil der werelooze vrouwen, 
Draagt nu het schittrend kruis op zijn versteende borst, 
Koud voor het zacht gevoel, met rookend bloed bemorst. - 
En dit, dit is dan eer, o Gengis volgelingen! 
Dit middel kiest gij dan, om eerbied af te dwingen! 
Dit is de grootheid dan, dat alles beve en kniel', 
En 't altijd om uw' troon van lage wormpjes kriel'; 

{==589==} {>>pagina-aanduiding<<}

Dat zuid en noorden trill', het hart zijn zuchten smore, 
't Land voor uw' schepter bukke en u de zee behoore! 
Wat oogst gij? Alles zwijgt: maar, bij 't ondraaglijk lot, 
Klimt in het stil gebed de weeklagt op tot God. 
Hij zendt een' Engel neêr: die schepter ligt verbroken; 
Gij tuimelt in het stof: de menschheid wordt gewroken; 
Er rijst een vreugdegalm; zij schudt de kluisters af, 
En, als de dood u velt, volgt u haar vloek in 't graf! 
 
Gaf ons de Algoedheid dan geen kracht om haar te temmen, 
Die woeste driften, om den breeden stroom te stremmen? 
o Mensch! misken Haar niet: want, zoo ge aan 't hollen slaat, 
't Is, dat gij, onbedacht, den teugel glippen laat. 
Wordt door den heeten togt het zinlijk hart bestreden, 
Het vindt een baak, een' steun in de altijd trouwe reden; 
Kalm, schoon de orkaan ook loeij'; bij 't blaakrend vuur steeds koel; 
Maar meer nog in de stem van 't zedelijk gevoel. 
 
Of waant gij, door 't geweld dier driften voortgedreven, 
Dat u een roer ontbreke op d'oceaan van 't leven; 
Dat u het noodlot sture en nimmer eigen hand? 
Gij niet door zorgloosheid op rif en klippen strandt? 
Neen, dwaas! 't bestaat, dat roer; laat slechts het nimmer varen, 
En veilig blijft uw hulk op de ongestuime baren. 
 
De hoogste Liefde, die haar zwak en zinlijk kind 
Oneindig warmer, dan het hart der moeder, mint, 
Wil zelv' het aan haar hand door 't vlugtig leven leiden, 
En 't zoo voor rein genot in ruimer' kring bereiden. 
Dan, schoon zijn eeuwig heil het doel des Vaders zij, 
Die Liefde dwingt hem niet: de sterveling is vrij. 
Geen deugd bestaat bij dwang: het vrije hart moest kiezen, 
De prikkel van den lust allengs zijn punt verliezen, 
En 't goede, in welk gewaad verzoeking ook verschijn', 
Alleen om eigen schoon den mensch eerwaardig zijn. 

{==590==} {>>pagina-aanduiding<<}

Wat leidde hij omlaag, gestadig voortgedreven, 
En zonder wil of kracht? Slechts een werktuiglijk leven. 
Geen vuur lag in zijn borst; geen gloed straalde uit zijn oog; 
Geen vlam steeg uit zijn hart, met rijken glans, omhoog; 
Geen bloed stroomde in zijne aâr; geen geestdrift gaf hem vlerken; 
Behoefte sloot hem op in enge en doodsche perken; 
Geen Goddelijk gevoel, geen aldoortintlend vier; 
o Liefde! uw rozen niet; de trek slechts van het dier. 
 
Maar nu, het gloeit, dat vuur; zij bloeijen hem, die rozen; 
Met 's levens bloemen mag de rijke stervling kozen; 
De bron van het genot welt voor de lage hut, 
Voor 't vorstelijk paleis, wanneer de wijsheid put. 
't Ligt binnen zijn bereik, dat eedle, schoone, goede, 
Mits zich de heete togt voor 't roekloos schenden hoede. 
Hij valt, die, als de wesp, in teedre kelken boort; 
Hij valt, die eigen kracht op 't spoor der driften moordt; 
Hij zinkt, die d'eedlen geest, te groot, te schoon voor de aarde, 
Door ondeugdssmet verlaagt, berooft van al zijn waarde; 
Hij zinkt: maar, eer hij valt, hoort hij eene achtbre stem: 
Het zedelijk gevoel, de rede waarschuwt hem. 
 
Daar dringt de heete lust met al zijn vuurstof binnen, 
En wint het uurwerk op der ligt ontvlambre zinnen: 
Een vriendlijk oogje lokt, een blanke boezem zwelt; 
Zoo vliegt het gonzend bloed, dat men geen' polsslag telt: 
De sneeuwwitte arm ontsluit zich met een zoet verlangen, 
En ras blijft de onbedachte in zijden strikken hangen. 
Wat houdt den knaap terug? Algoede! 't is uw hand; 
o Vader! 't is uw stem, 't is een ontzigtbre band. 
‘Laat af!’ dus spreekt ze in 't hart; en, hoe ook 't bloed moog' jagen, 
De hooggespannen drift durft naar geen reden vragen. 
Op 's levens gladde baan glijdt 't zorgloos meisje heen; 
Verwonnen geeft het zich: die achtbre stem roept: ‘neen!’ 

{==591==} {>>pagina-aanduiding<<}

Daar lokt een schoone vrucht, die oog en mond moet nooden: 
‘Terug!’ dus spreekt zij nu; ‘het plukken is verboden.’ 
Hier gloort een vorstenkroon met diamantengloed: 
‘Ontzinde!’ roept zij luid, ‘haar prijs is menschenbloed.’ 
Verleider! o, verzaakt gij 't vruchtje uit eigene ader, 
Zij houdt u 't speelkind voor, en noemt u dreigend: ‘vader!’ 
Woont traagheid in het hart, wanneer de pligt gebiedt; 
‘Ga!’ zegt zij, ‘de Almagt wil; het dralen voegt u niet.’ 
Wilt gij de zeedlijkheid van daad of oogmerk wegen, 
Zij komt u met haar schaal, die niet kan feilen, tegen. 
Behoeft gij goeden raad, gij vindt haar steeds gereed; 
Zij leidt u in 't geluk en troost u bij het leed; 
En rigt ge u naar die stem, wat storm u moog' beloopen, 
Gij drijft niet zonder roer en vindt de haven open. 
Dat zedelijk gevoel spreekt in den maagdeblos, 
Viert wulpschheid soms de tong, te zinlijk en te los; 
Jaagt haar het vuurrood aan, bij dartele tafreelen, 
En houdt haar oog terug; beperkt, vernuft! uw spelen 
Tot binnen de achtbre grens, die eedle kieschheid trekt, 
En vijlt het puntjen af, dat heete driften wekt. 
 
Wat wijt gij, die, helaas! uw leidsvrouw durft versmaden, 
Natuur de bittre vrucht van al uw dwaze daden? 
Wat noemt uw lastermond deze aarde vreugdeloos, 
Daar slechts uw zinlijkheid den weg der jamren koos? 
Wat durft gij, laffe slaaf! bij 't ramlen van uw keten, 
Die eigen hand eens klonk, het morren u vermeten? 
Wat klaagt gij, als 't geluk uw krimpend hare ontvliedt? 
't Bestaat niet zonder deugd; 't woont bij de misdaad niet. 
Dit is een wet, gemeen aan aarde- en hemellingen; 
En onuitwischbaar vast ligt ze in den aard der dingen, 
Het is die zelfde stem: geen booswicht koopt haar af; 
Zij is het heerlijkst loon, of niet te ontwijken straf. 

{==592==} {>>pagina-aanduiding<<}

De sporelooze lust moog' dan ten afgrond rennen: 
Wie zal in straf en loon het schoonst verband miskennen? 
Haar lofspraak kroont de deugd, haar wroeging straft het kwaad, 
Niet wisselvallig zijn de vruchten van een daad. 
Geen altijd blind geval bepaalt het lot van 't leven: 
Dat eeuwig onderscheid is in het hart geschreven; 
Het ligt in 't gansch heelal, in d' aanleg der natuur: 
Het gloeijend kreeftvuur zengt; ons sterkt een matig vuur: 
De woeste drift verlamt welhaast des levens raadren; 
Na 't gonzen kruipt het bloed naauw merkbaar door onze aadren; 
De staag gespannen spier bezit geen veerkracht meer; 
De hand, van 't grijpen moê, zinkt bij het ligchaam neêr: 
En, hoe nog naar genot het zinlijk hart moog' haken, 
De dood woelt in de borst, en verwt de holle kaken. 
 
Is om die bittre vrucht dan de aarde een woestenij? 
Stond niet de matigheid en 't maatloos plukken vrij? 
Droeg immer boomgaard ooft, na 't schenden van den bloesem: 
Die tot den bodem leêgt, walgt hij niet van den droessem? 
Heeft de Almagt u alleen voor 't lijden dan bestemd, 
Omdat gij, dwaas! den loop van 't vlietend beekje stremt, 
Het opstopt tot een' vloed, die dammen beukt en dijken, 
Waarvoor de reuzenkracht in 't einde moet bezwijken? 
Bragt Zij dat talloos tal van aardsche plagen voort; 
Of gij, die 't sterkst gestel met beulenhanden moordt? 
En waant ge, dat geen zoet schuile in des levens beker? 
Neen, d'alsem stookt ge er uit, en wordt natuur ten wreker. 
 
Maar meer nog het gevoel, dat in uw' boezem ligt, 
Dat onomkoopbaar trouw en nooit verblind gerigt, 
Dat, naar onfeilbre maat, de zeedlijkheid moet meten; 
De tolk der Godheid zelv', de levensbaak: 't geweten. 
Neen, 't zwijgt niet, jongeling! wanneer uw heete lust 
Het teeder waas der eer van maagde wangen kust; 

{==593==} {>>pagina-aanduiding<<}

Het pijnigt, schender! u, (het vlieden kan niet baten) 
Hebt gij 't vertrapte bloempje en eigen bloed verlaten; 
Het grijpt u, Neroos! aan, schoon ge om de vlammen lacht; 
't Nijpt, Grieksche heerscher! u, die spot met aardsche magt; 
Gevloekte Medicis! het dondert in uwe ooren: 
‘Natuur heeft u verzaakt; de hel heeft u geboren.’ 
 
Maar, volg mij naar den man, die wijs den teugel houdt, 
Zijn rust, zijn zaligheid der driften niet betrouwt; 
Die nimmer 't roer verlaat, en op de hulk van 't leven 
Gestadig is bedacht, om 't fladdrend zeil te reven. 
In 't bloeijen van zijn jeugd schat hij elk bloempje hoog, 
En ieder blaadje blijft steeds dierbaar in zijn oog; 
Hij schudt het meelstof niet, als vlinders door hun vlerken; 
Natuur! zijn warm gevoel heeft eerbied voor uw werken; 
En, nadert hij de maagd, uwe eêlste en rijkste kroon, 
De honig, dien hij zoekt, is deugd, het zeedlijk schoon. 
De liefde vlecht voor hem haar zachte en teedre banden; 
Zij siert zijn eerbaar bed met dierbre huwlijkspanden: 
En, op den vasten grond van onverbroken trouw, 
Rust, tot de dood hem wenkt, zijn zalig echtgebouw. 
Het kroost, door hem geleid, beloont eens al zijn zorgen: 
Een' rijken middaggloed belooft de schoone morgen; 
En spoedt zijn zon naar 't west, het stil en vreedzaam graf: 
Dit kroost is al zijn vreugd, zijn vaste steun en staf. 
Zijn noeste vlijt draagt vrucht; de goudstroom vloeit hem tegen, 
En de armoê heeft haar deel in 's Hemels dierbren zegen; 
De matigheid zit voor, en regelt zijn genot: 
En uit zijn dankbaar hart stijgt wierook op tot God. 
Hij kruipt niet om de gunst der trotsche werelddwingren; 
Geen stuwbedekte roof kleeft aan zijn reine vingren; 
Geene eerzucht drijft hem voort op 't felberoerde meer: 
In deugd, in zeedlijkheid vindt hij alleen zijne eer. 
Dat hij op 't kussen zitte, of zelfs een' troon bekleede: 
Hem leidt de billijkheid, hij offert aan den vrede; 

{==594==} {>>pagina-aanduiding<<}

Hij maakt het heilig regt niet dienstbaar aan zijn' wil; 
Hij eischt geen slaafsch ontzag, als waar' hij 's werelds spil; 
Hij schiet den bliksem niet op nijvre en zwakke buren: 
Maar onbezweken moed verdedigt eigen muren; 
En, schoon het oorlog soms door rijke velden woed', 
Onschuldig is zijn hart aan 't wreed vergoten bloed. 
 
Zijn hart! o, kondt ge daar met heldren blik in lezen, 
't Zou u de beste school, een lusthof tevens, wezen. 
Daar woont de zaalge vreê, dien woeste drift niet kent; 
Daar bloeit die schoone bloem, die 't gros te roekloos schendt; 
Daar vlamt het Godlijk vuur, dat nimmer andren griefde, 
Maar zeegnend zich vertoont in reine menschenliefde; 
Daar vindt ge uw heerlijk loon, Trajaan en Antonijn! 
Daar voelt ge u zelve groot, en waardig mensch te zijn; 
De Witten! edel paar, doorluchte martelaren! 
Daar lacht de krans u aan van onverwelkbre blaren; 
Daar woont de kalme rust, op d'eerstoel en 't schavot: 
Daar, grijze Barneveld! vondt gij u sterk in God. 
 
Verheven harmonie! niet slechts in 't levenlooze, 
In 't geen werktuiglijk leeft, in 't sterke, zwakke of broze; 
Niet in deze aarde alleen, noch in de onmeetbre ster, 
Zelfs voor 't verbazend glas der hooge kunst te ver; 
Noch in het nietig stof, steeds wisselend in vormen, 
Van eik tot needrig klijf, van d'aadlaar tot de wormen: 
Maar die ook d'eedlen geest, het albewegend rad, 
't Geheel, het groot geheel, door éénen band omvat! 
Welk hart gevoelt u niet? Wie maait niet van zijn zaden; 
Wie oogst niet, vroeg of laat, de vruchten van zijn daden? 
Hol, als het schuimend ros, tot daar u de afgrond wacht, 
Als gij te viervoet rent, vervliegt der spieren kracht; 
Bij 't offren aan den lust gaat ras uw schoon verloren, 
En 't gif, dat knaagt en brandt, wordt in uw hart geboren, 

{==595==} {>>pagina-aanduiding<<}

Als heete geldzucht schraapt en schier zich zelv' mistrouwt, 
Vindt zij den Moloch wreed, en straft haar 't nietig goud; 
De speler, woest en blind, moog' vrij den teerling werpen, 
Hij zal een' levensdoorn voor eigen' boezem scherpen; 
Door toomeloos geweld graaft heerschzucht zich een graf: 
De schande wordt haar loon, verachting is haar straf. 
 
‘Maar,’ zegt gij, ‘ook de deugd moet 's levens rampen dragen, 
En slijt in grievend leed een aantal bittre dagen; 
Ja, dikwerf heeft zij zelfs, wanneer de dood genaakt, 
Op 't hobblig levenspad geen waar genot gesmaakt. 
Het loshoofd holt en schendt; daar ligt ze in 't stof gesmeten: 
De lage vleijer klimt; verdienste wordt vergeten: 
Den wuften echtgenoot drijft een misdadig vuur; 
De droeve ga, het kroost betaalt zijn dwaasheid duur; 
En als de heerschzucht woedt, zinkt ze onder 't puin der steden, 
Of moet, strijdt zij voor 't regt, het moordschavot betreden.’ 
 
Neen zwijg, ontzinde! zwijg: schoon 't wuft geluk haar vlied', 
Wat ook haar schedel treff', rampzalig is zij niet. 
Gehoond, bespot, miskend, al is haar loon de kluister, 
Bedaard, haar lot getroost, gloort zij met eedlen luister. 
Het zuur des tegenspoeds scheidt elk onzuiver deel 
In 's levens smeltkroes af; en schooner wordt 't geheel. 
Zij kan het klatergoud van 's werelds grootheid derven, 
Voor 't zuchtend vaderland, voor 't heil van 't menschdom sterven; 
De moed verlaat haar niet bij felle marteling: 
Waar pligt den strijd gebiedt, acht zij het leed gering; 
Haar zuivre ziel bezit het eenigst goed op aarde; 
Zij kent het waar genot; 't gevoel van eigen waarde. 
Waar dit gevoel ontbreekt, is elke glans slechts schijn, 
Bevat het honigzoet een doodelijk venijn. 
Maar hij, die dit bezit, kan elken storm braveren; 
Hem zal de slooping zelfs van 't gansch heelal niet deren; 

{==596==} {>>pagina-aanduiding<<}

Hij staat onwrikbaar vast, is sterker dan de dood, 
Een held in d'eêlsten strijd, in 't oog der Godheid groot. 
 
Wordt door een' bliksemschicht de stevige eik getroffen, 
Hij zal op akonijt en graanhalm nederploffen; 
Vormt de onbedwingbre stroom uit weide en akker zee, 
Hij sleept de distel en het lagchend bloempje meê; 
Wordt uit der poelen damp de zwarte pest geboren, 
De rimplende ouderdom, de jongling gaat verloren; 
Wanneer het oorlog woedt en zwaard en fakkel draagt, 
Wordt alles op de baan des krijgers weggevaagd, 
De hechtste troon stort in, paleis en hut bezwijken, 
En 't monster sticht trofeên op duizenden van lijken: 
De brave deelt in 't lot, dat millioenen treft; 
Maar 't is zijn waarde, die hem boven 't lot verheft. 
 
Wat wilt gij? Zou de deugd met anderen niet lijden? 
Waar vond zij dan het veld, om d'eedlen kamp te strijden? 
Of noemt gij, in uw' waan, het roemvol, sterk en groot, 
Wanneer, op de effen beek, geen hulk op klippen stoot? 
Is 't eer, den oever langs, en vrij van zorg, te roeijen? 
Neen, dan eerst gloort de held, wanneer orkanen loeijen. 
't Is luttel, als de zucht naar zingenot niet woelt, 
Geen hooggespannen spier den zeilsteen trekken voelt; 
't Is luttel, 't laauwe bloed dan tegenstand te bieden; 
Charybdis, die niet lokt, bedaard en kalm te ontvlieden: 
Maar deugd is 't, reine deugd, wanneer die bloedstroom kookt, 
Begeerte een moordend vuur door al onze aadren stookt, 
Als aan een blanke borst albastren armen klemmen, 
Den gloed te dooven en dien heeten lust te temmen. 
 
Dit, stervling! is uw taak: te worstlen om die kroon, 
Te dingen naar dien prijs, te strijden om dat loon. 

{==597==} {>>pagina-aanduiding<<}

Dat loon, hoe gij ook zwoegt, wordt langs geene andre wegen, 
Dan die der zeedlijkheid, door vasten moed, verkregen; 
't Geluk ontvliedt aan 't hart, door 't vuige kwaad besmet: 
En onveranderlijk als de Almagt is die wet. 
 
Maar, waarom dan dit kwaad? Kan 't eeuwig Alvermogen, 
De hoogste Bron van 't goede, u, doodlijk gif! gedoogen? 
Wat mort gij, aardsche worm! de sterveling is vrij: 
En dit verwoestend vuur, wie schept, wie voedt het? Gij! 
't Moog' woelen in uw borst, aan merg en beendren vreten: 
Gij, heer, wanneer gij wilt, verkiest de slavenketen; 
Gij rukt de schoonste kroon, verblind, uw' schedel af, 
En schendt het Godlijk beeld, dat u de Liefde gaf: 
Maar, hoe ook dolle drift en vuige boosheid woede, 
Ook dit verpestend kwaad wordt dienstbaar aan het goede. 
 
Wanneer de felle storm den zeeman soms beloopt, 
Is 't voor het worstlen niet, dat hij ervaring koopt? 
Leert niet de woeste stroom, zijn bedding uitgevlogen, 
Den mensch 't beteugelen van zijn geducht vermogen? 
Zoo, door het stranden, ook de dwaas bedachtzaamheid, 
En 't mijden van de klip, waar 't wis verderf hem beidt. 
 
De deugd wordt vast en sterk, gedurig aangevochten: 
Eene oefenschool is haar het kampen met de togten. 
Lijdt zij, als 't menschdom lijdt, en niet door eigen schuld, 
Dan leert haar bloedend hart het altijd taai geduld; 
Wordt zij miskend, gehoond op 't doornenpad van 't leven, 
Zij vindt een' wellust in het Goddelijk vergeven, 
Ontwapent nijd en wrok, beschaamt den wreevlen haat, 
Verwint door liefde alleen, en straft, door weldoen, 't kwaad. 
 
Zoo voedt gij 't menschdom op, alwijze Hemelvader! 
En leidt allengskens het tot zijn bestemming nader. 

{==598==} {>>pagina-aanduiding<<}

De deugd is 't eenigst goed, wat zinlijkheid ook waan', 
En meer dan aardsch genot biedt zij den eedlen aan. 
Haar moet, langs doorn en roos, de geest betrachten leeren. 
Hier vangt die oefning aan: in de onafzienbre spheren 
Wordt zij, met hooger kracht, oneindig voortgezet: 
En alles huldigt eens de zedelijke wet. 
o Goedheid zonder grens! o Liefde zonder perken! 
Dit is het Godlijk doel van uw verheven werken. 
Kniel, stervling! in het stof; zing, Seraf! zing uw lied: 
Aanbidden kan ' t gevoel; naar waarde loven niet. 




Iets ter beantwoording der vraag: waarom sterven er zoo vele menschen aan zinkingkoortsen?

(Vervolg en slot van bl. 550.)
Ofschoon nu de geneesheer zich dikwijls in verlegenheid bevindt, zoo hem, door den een' of ander', naar den naam der ziekte, die hij behandelt, gevraagd wordt, is hij echter meestal genoodzaakt, zich uit deze verlegenheid, zoo goed mogelijk, te redden; want - de ziekte moet toch een' naam hebben! - Wordt de geneesheer bij eene oogenschijnlijk gevaarlijke ziekte geroepen, dan is eene der eerste vragen, waarmede men hem, na gedaan bezoek aan het ziekbed, meestal bestormt: wat is het toch eigenlijk voor eene ziekte? waar houdt gij het voor? Te vergeefs tracht deze, indien hij, om de eene of andere, zoo even genoemde, reden, op deze vraag om een kort en voldoend antwoord verlegen is, zich te behelpen, met te zeggen: het is eene bedenkelijke ongesteldheid, eene gevaarlijke ziekte, eene kwaadaardige koorts, of met eenig dergelijk antwoord. Dit is geenszins voldoende. Maar hoe heet de ziekte dan eigenlijk? wat is het voor eene koorts? vraagt men alweder. Geeft de Doctor nu te kennen, dat hij dit zoo maar met een enkel woord niet zeggen kan, dat

{==599==} {>>pagina-aanduiding<<}
het onmogelijk is, dit aan lieden, die van ziektekennis geen begrip hebben, te beduiden, dan is men ontevreden, of gelooft ook wel, dat de Doctor het zelf niet weet. Konde deze zich al de moeite geven en zijnen tijd verspillen met, zoo veel mogelijk, door uitleggingen aan den vrager eenig begrip van de ziekte te geven, hij laat dit na, uit vreeze dat men zijne woorden verkeerd verstaan, zijne uitdrukkingen niet juist opvatten, zich dus een geheel verkeerd denkbeeld maken zal van zijne gegevene verklaring, en gevolgelijk zich veelal den toestand des lijders of te gevaarlijk, of te ligt, zal voorstellen. Wat doet dus eindelijk de geneesheer? Door den nood gedrongen, dikwijls uit gebrek aan tijd, of uit besef van de nutteloosheid en de mogelijk verkeerde opvatting zijner gevraagde uitlegging, geeft hij, om de vragers tevreden te stellen en geen' onnutten tijd te verspillen, aan de ziekte maar kortaf zulk eenen naam, aan welken, naar zijne gedachte, de omstanders zoodanige denkbeelden hechten, als met den aard van het geval voorhanden het meest overeenkomen, en tracht op deze wijze, door zich, zoo veel mogelijk, overeenkomstig hunne begrippen uit te drukken, hun eenig denkbeeld te geven van den min of meer gevaarlijken toestand des lijders, zonder zich daarbij te laten weêrhouden door de bedenking, of de opgegevene benaming wel de geneeskundig juiste zij.
Indien nu de ziekte eene koorts van gevaarlijken aard is, die een' ongunstigen uitgang doet vreezen, en echter geene tering, gal-, rot- of zenuwkoorts, (met welke namen zich de omstanders ook allezins zouden laten tevreden stellen) wat is dan wel voor den geneesheer geschikter om te zeggen, hetzij dat de ziekte inderdaad eene catarrhale is of niet, dan: het is eene zinkingkoorts? Deze benaming toch is in zoodanige gevallen de beste, om zich overeenkomstig de begrippen der omstanders uit te drukken, en hen genoegzaam bekend te maken met het gevaar, waarin zich de lijder bevindt. Want aan deze koorts hecht het publiek steeds het

{==600==} {>>pagina-aanduiding<<}
denkbeeld van gevaar, en houdt haar voor eene der meest bedenkelijke ziekten. Iedereen stelt zich, onder den naam van zinkingkoorts, een' toestand voor, die uit zijnen aard steeds zeer gevaarlijk is, en altijd een' ongunstigen uitgang doet vreezen. Bij velen zelfs is dit woord van eene zoo verschrikkelijke beteekenis, dat het schijnt, alsof de dood niet veraf meer ware, wanneer men met deze koorts te doen heeft; en, ofschoon vele menschen dikwijls onverstandig en onredelijk genoeg zijn, om, zonder eenige kennis van zaken, den dood van een' zieke aan den Doctor te wijten, zoo heeft men zulk een overdreven denkbeeld van het groot gevaar en het doodelijk geweld eener zoogenaamde catarrhale koorts, dat er bij deze een minder streng oordeel over den geneesheer geveld wordt, en hij reeds bij voorraad, in de oogen van het publiek, is geregtvaardigd, wanneer slechts de ziekte eene zinkingkoorts is. - De bijzonder kwade reuk nogtans, waarin de catarrhale koorts, boven andere, staat, is geheel ongegrond, en de denkbeelden van derzelver gevaar zeer overdreven. Want, ofschoon ik niet ontkennen wil, gelijk uit het te voren gezegde blijkt, dat er ook kwaadaardige zinkingkoortsen zijn, zoo is het aantal van deze, in vergelijking met de ligte en zacht afloopende, zeer gering. Ja zelfs indien men zich houdt aan de meest algemeen, bij de geneeskundigen, aangenomene beteekenis van het woord catarrhaal, is er misschien geene der overige koortssoorten, de zuivere tusschenpoozende (f. intermittentes) uitgezonderd, aan welke zoo weinig menschen, in evenredigheid der daaraan lijdenden, sterven, als aan die, welke van catarrhalen aard zijn. - Maar vanwaar dan die overdrevene denkbeelden van de gevaarlijkheid dezer koortsen? Gedeeltelijk vandaar, dat sommige kwaadaardig zijn, en men hieruit een verkeerd besluit trekt tot alle; doch wel voornamelijk, omdat het eenmaal, hoewel ten onregte en misschien
toevallig, bij het publiek opgevatte denkbeeld van het groot gevaar der zinkingkoortsen nooit

{==601==} {>>pagina-aanduiding<<}
krachtig door deskundigen is tegengesproken, maar in tegendeel nog dagelijks versterkt wordt door het algemeene geroep over de doodelijkheid dezer ziekte, hetgene daaraan moet worden toegeschreven, dat zoo vele doodelijk afloopende koortsen met den naam van zinkingkoortsen, ofschoon dien naam niet verdienende, bestempeld worden.
Doch, wat dan ook hiervan de oorzaak moge zijn, daar nu eenmaal het publiek aan dien naam zoodanige denkbeelden hecht, daar den Doctor zoo vele gevaarlijke koortsziekten voorkomen, den waren naam van welke aan oningewijden op te geven minder geschikt of zelfs onmogelijk zou zijn, en daar de geneesheer zich zoo dikwijls, in zijne uitdrukkingen, naar hunne denkbeelden moet schikken, is het dan wel te verwonderen, dat hij menigmaal eene ziekte verklaart voor eene zinkingkoorts, al kan hij ook deze uitspraak niet voor de regtbank van deskundigen verdedigen.
Bestaan er nu zoo vele gevallen, waarin zelfs een kundig en regtschapen geneesheer, wil hij aan de vragen der nabestaanden voldoen, en hun een zoo veel mogelijk juist denkbeeld geven van den gevaarlijken toestand des lijders, zich genoodzaakt ziet, eene ziekte met den naam van zinkingkoorts te bestempelen, aan welke deze naam eigenlijk niet toekomt, hoe dikwijls moet die dan wel niet misbruikt worden door zoodanige kunstoefenaars, die van ziekte en derzelver behandeling eene minder gegronde en dikwijls slechts zeer oppervlakkige kennis hebben! Ik bedoel hier voornamelijk een groot gedeelte der heelmeesters te platten lande, aan welke de behandeling van inwendige ziekten, bij een aanzienlijk deel der bevolking, is toevertrouwd, en waaronder er nogtans zoo vele gevonden worden, wien het aan de noodige kennis hiertoe grootelijks ontbreekt. Is het toch den kundigen Medicus menigmaal zoo moeijelijk en somtijds onmogelijk, om, met al zijne oplettendheid, en niettegenstaande de naauwkeurige navorsching van alle omstandigheden en de onderlinge

{==602==} {>>pagina-aanduiding<<}
vergelijking der verschillende verschijnselen, achter den waren aard eener ziekte te komen, hoe dikwerf moet dan niet deze een duister geheim blijven voor de oppervlakkige beschouwing van hen, wien het aan de noodige kennis of aan een gezond oordeel ontbreekt! Wanneer eene koorts niet zeer duidelijke verschijnselen oplevert, die blijkbaar aantoonen, tot welke der bij hen bekende koortssoorten zij behoort, zoo weten zij niet, waaronder haar te rangschikken. Gaat zij vergezeld met eenigzins bedenkelijke toevallen, en heeft zij een gevaarlijk aanzien, zoo merken zij deze verschijnselen alligt aan als bewijzen van den catarrhalen aard der ziekte, houden haar ter goeder trouw voor eene zinkingkoorts, en verklaren haar ook dadelijk voor eene zoodanige. Vooral doen zij dit, en zonder eenigen den minsten twijfel, wanneer bij den zieke de werking van de organen der ademhaling zigtbaar veranderd of belemmerd is, (en in hoe vele gevallen gebeurt dit niet!) zonder zelfs te onderzoeken, in welk verband dit met de ziekte staat, of het als oorzaak, uitwerking, complicatie, enz. moet beschouwd worden, of niet. Het gebeurt ook wel, dat eene ziekte inderdaad eenige catarrhale verschijnselen oplevert, die echter daartoe niet wezenlijk behooren, en, slechts toevallig daarbij komende, (symptomata accidentalia) hare natuur niet wezenlijk veranderen. Ofschoon dus de ziekte van dezelve eigenlijk niet hare benaming moest ontleenen, zoo geschiedt dit echter dikwijls bij minkundigen; en, wanneer zich maar iets catarrhaals, hoe gering ook, in den loop der ziekte vertoond heeft, wordt de lijder gezegd aan eene zinkingkoorts te sterven, ofschoon het zinkingachtige der ziekte niets tot de oorzaak des doods toegedaan hebbe.
Bedenkt men nu de menigvuldige moeijelijkheid om den aard eener ziekte te doorgronden, en de oppervlakkigheid der kennis van de bedoelde kunstoefenaars, van welke ik mij overtuigd houde, dat slechts een zeer klein gedeelte zich eenig bepaald denkbeeld, hetzij juist of onjuist,

{==603==} {>>pagina-aanduiding<<}
gevormd heeft van eene catarrhale koorts, dan zal men ligt gevoelen, hoe oneindig vele koortsen door hen miskend, en, om derzelver gevaarlijk aanzien, of om eenig wezenlijk of schijnbaar catarrhaal toeval, ten onregte met den naam van zinkingkoorts bestempeld moeten worden. Zoo zal b.v. menigmaal eene, voor den oppervlakkigen en minkundigen waarnemer, zich niet zeer duidelijk vertoonende longontsteking, zoowel als eene hiervan oneindig verschillende typhus, beide door hen gelijkelijk voor eene catarrhale koorts gehouden worden. Maar daarenboven, al houden zij eene zoodanige gevaarlijke koorts al niet ter goeder trouw voor eene catarrhale, wat is dan, zoo zij niet weten tot welke soort haar te brengen, gemakkelijker, en in de ooren van anderen meer beteekenend, dan te zeggen: het is eene zinkingkoorts, of, hetgene nog verschrikkelijker klinkt: het zijn zinkingkoortsen!
Wanneer men nu al het gezegde in aanmerking neemt, dan zal het antwoord op de vraag: waarom sterven er zoo vele menschen aan zinkingkoortsen? wel hoofdzakelijk hierop nederkomen: 1. Gedeeltelijk, omdat deze koortsen, sedert eenige jaren, inderdaad eenigzins meer algemeen, of van gevaarlijker aard geworden zijn. Doch voornamelijk, 2. omdat het woord zinkingkoorts bij de geneeskundigen eene zoo onbepaalde, en bij sommigen eene zoo uitgestrekte, beteekenis heeft, dat door deze daaronder ook begrepen worden zoodanige ziekten, die dezen naam misschien niet verdienen. 3. Omdat de geneesheer, hoe moeijelijk hem dit ook in vele gevallen zijn moge, meestal genoodzaakt is, voor de ziekte, welke hij behandelt, eenen naam op te geven, en hij, uit vreeze dat men zich anders den toestand geheel verkeerd voorstelle, hierbij dikwijls minder moet letten op het geneeskundig juiste zijner uitdrukking, dan wel op de denkbeelden, die het publiek aan den naam eener zekere ziekte hecht. Daar nu eenmaal de zinkingkoorts, als zoodanig, hoewel ten onregte, bij het publiek voor eene hoogstgevaarlijke ziekte gehouden wordt, is zij

{==604==} {>>pagina-aanduiding<<}
bij zeer vele bedenkelijke en een' doodelijken uitgang dreigende koortsen, zij mogen dan van catarrhalen aard zijn of niet, de meest geschikte benaming, en wordt dan ook, als zoodanig, menigmaal gebruikt bij zulke ziekten, aan welke deze naam eigenlijk niet toekomt. 4. Omdat onkundige kunstoefenaars, in zoo vele gevallen den waren aard der ziekte miskennende, de gevaarlijke koortsen meestal óf ter goeder trouw voor zinkingkoortsen houden en ten onregte met dien naam bestempelen, óf niet wetende tot welke soort van koortsen de ziekte te brengen, hoewel al wezenlijk inziende dat zij geene catarrhale is, haar nogtans, gemakshalve, of om andere redenen, eene zinkingkoorts noemen. Waaruit moet volgen, dat een groot deel van hunne lijders, die aan heete koortsen sterven, geheel ten onregte gezegd worden aan zinkingkoortsen te zijn omgekomen.
Ik meen nu genoegzaam te hebben aangetoond, dat de oorzaak, waardoor er zoo vele menschen gezegd worden aan zinkingkoortsen te sterven, niet zoo zeer gelegen is in derzelver doodelijkheid, als wel daarin, dat allerlei doodelijk afloopende koortsziekten, hoewel van een' geheel anderen aard en naam, zoo menigmaal met dien van zinkingkoortsen worden bestempeld. Voorts laat ik de verschillende gevolgtrekkingen en aanmerkingen, die zich uit het gezegde laten afleiden, aan den Lezer zelven te maken over, en eindig met den wensch, dat er bij de geneeskundigen eindelijk eens eene bepaalde beteekenis aan het woord catarrhaal en catarrhale koorts moge gegeven worden, opdat men niet langer in het onzekere zij, wat men onder dezen naam eigenlijk hebbe te verstaan. Het schijnt echter niet gemakkelijk, de gevoelens op dit punt te vereenigen, als men bedenkt, dat reeds stoll, eene halve eeuw geleden, zeide: sub eodem catarrhi vocabulo diversissimos reipsa morbos complectuntur.







{==605==} {>>pagina-aanduiding<<}

Caraccas.

‘Mijnheer de Redacteur!
Dewijl aller aandacht op den tegenwoordigen oorlog der Insurgenten met de Spanjaarden gevestigd is, en men daarom niet ongaarne iets wegens de Spaansche kust van Zuid-Amerika, vooral van Venezuëla, verneemt, zoo zend ik U nevensgaande beschrijving van Caraccas, de hoofdstad dier provincie, welke vóór weinige jaren het tooneel des oorlogs was, en thans wederom schijnt te zullen worden; met verzoek, dezelve in uw geacht Maandwerk te plaatsen.

Utrecht, den 10den Sept. 1819.
Uw bestendige Lezer

B.’

Dikwijls, wanneer ik van Curaçao, bij helder weder, op 12 mijlen afstands, de hemelhooge bergen van de provincie Venezuëla zag, kwam de lust in mij op, om dat schoone en vruchtbare land, hetwelk door sommigen als een paradijs wordt afgeschilderd, van nabij te bezien. Ik besloot daarom, de hoofdstad dier provincie, Caraccas, voor eenige dagen te bezoeken, en vertrok van Curaçao den 24sten April 1819.
Na eene vrij voorspoedige reis van vier dagen, waarin wij tegen stroom en wind moesten opwerken, zagen wij land; maar op eene wijze, die voor mij zeer vreemd was, namelijk boven de wolken; het benedenste gedeelte der bergen verschool zich geheel en al in dezelve; alleen de kruinen van dit reusachtige land vertoonden zich, op eene verbazende hoogte, als eene donkerblaauwe streep. Toen wij naderbij kwamen, zagen wij den zadel of zetel van Caraccas, den hoogsten berg uit deze streek, in welks nabijheid die stad ligt.
Kort daarop bevonden wij ons voor de reede van de stad Laguayra, welke genoegzaam in de opene zee is; hetgene het aan wal komen allermoeijelijkst maakt, kunnende men zulks niet altijd met drooge kleederen doen.
Op een' afstand vertoont de stad Laguayra zich redelijk

{==606==} {>>pagina-aanduiding<<}
schoon; zij is schuins tegen eenen berg gebouwd, en schijnt, door de menigvuldige batterijen en forten, die men gewaar wordt, zeer sterk te zijn. De stad zag er echter van nabij in het geheel niet bevallig uit, dewijl dezelve uit ruïnen en slecht gebouwde huizen bestaat; hare bevolking wordt op 5000 zielen begroot.
De groote morsigheid, welke er in de passado, of herberg, heerschte, de ondragelijke hitte, welke men in deze stad gevoelt, en die veroorzaakt wordt door derzelver ligging aan den voet eens hoogen bergs, deden mij besluiten, spoedig naar Caraccas te vertrekken.
De reis derwaarts gaat over een' berg; en de muilezel is hier weder het getrouwe, onvermoeide beest, dat den reiziger veilig over dezen steilen en moeijelijken weg voert. Voordat de weg tegen den berg oploopt, ontmoet men een vrij groot dorp, Maiquetier genaamd. (Aan de andere zijde, ten oosten van de stad Laguayra, ligt het dorp Macoeta, hetwelk van de zeezijde een overheerlijk gezigt oplevert, daar het aan den voet van een' met boomen beplanten berg, in eene schoone vallei, ligt, en uit kleine plantaadjen bestaat.) In het begin is de weg tegen den berg zeer zandig, en ligt tusschen eene kloof; maar allengs wordt dezelve schooner, en, toen hij mij tot op 6000 voeten boven de oppervlakte der zee gebragt had, gevoelde ik gewaarwordingen, welke ik niet kan beschrijven. De lucht was hier zuiver, koel en frisch, en overtrof het schoonste lenteweder in Europa. Onmogelijk is het bijna voor den reiziger, zich hier voor te stellen, dat hij op 11 graden N.B. is.
De landsgesteldheid is er niet minder bekoorlijk. De vele en onderscheidene soorten van boomen, die men hier ziet, de vreemde gewassen en bloemen, welke de aangenaamste geuren uitwasemen, en waarbij zich de schoonst gekleurde vogels en kapellen verheugen, terwijl hier en daar een beekje van den berg afstroomt, dit alles levert de fraaiste schakering op; en wanneer men dan hierbij nog het schoone uitzigt voegt, hetwelk men op de andere bergen en de daarbij liggende valleijen heeft, zoo kan het niet anders, of het moet op elk den gevoeligsten indruk maken.
Bijna altijd ziet men hier wolken beneden zijne voeten, en dikwijls bevindt men zich midden in dezelve. Eens, toen ik des morgens vroeg dezen weg reed, bevond ik mij bijna een

{==607==} {>>pagina-aanduiding<<}
half uur lang in eene dikke wolk, welke met eenen scherpen, vinnigen wind werd voorbijgedreven, en die zulk eene koude veroorzaakte, dat ik, even als des winters in het vaderland, (de Nederlanden) het gevoel in ooren en neus verloor. Ofschoon ik niemand zou raden, Spaansche gewoonten na te volgen, omdat dezelve over het algemeen niet goed zijn, zoo heb ik er mij echter wél bij bevonden, met, gelijk de Spanjaarden, eene wollen deken op reis mede te nemen, in welker midden een gat gemaakt is, waardoor men zijn hoofd steekt, en waarmede het geheele lijf bedekt is, zoodat men beschut wordt voor koude, nevel en regen, welke de reizigers menigmaal op dezen weg overvallen.
Omtrent op het midden van den weg ligt eene kleine, ellendige Spaansche herberg, waar het te morsig is om zich neêr te zetten, en men, voor veel gelds, niet dan slecht eten kan bekomen. Wanneer eene andere menschensoort in dit schoone land woonde, dan zoude op deze plaats, die zoo groot is, dat er gemakkelijk een dorp zou kunnen gebouwd worden, zeker eene der schoonste en welingerigtste herbergen staan; want niemand gaat dezen weg over, zonder aldaar uit te rusten, zoodat men er altijd vele menschen vindt, en dikwijls een' geruimen tijd moet wachten, eer men plaats kan krijgen aan het tafeltje, waar het eten opgedischt wordt. Indien de verandering van luchtgestel en de vermoeijenissen der reis den vreemdeling zulk een' grooten eetlust niet veroorzaakten, zou hij het eten op deze onzindelijke plaats onaangeroerd laten. Een Spanjaard bekreunt zich echter daar niet veel over; het is hem onverschillig, hoe het er uitziet, en hoedanig de spijzen zijn toebereid.
De weg van Laguayra naar Caraccas, die vier uren lang is, van welke men ongeveer drie uren tegen den berg oprijdt en in één uur weder naar beneden gaat, is altijd, doch voornamelijk op sommige dagen in de week, regt levendig: bijna ieder oogenblik ontmoet men menschen, die, zoo zij tot den aanzienlijksten stand behooren, met sabel en pistolen gewapend zijn, omdat men hier somwijlen gevaar loopt van aangerand en uitgeplunderd te worden. Niet zelden ziet men op dezen weg troepen van 40 à 50 muilezels, welke koopmansgoederen van Laguayra naar Caraccas brengen, (die gedeeltelijk vandaar weder dieper landwaarts in gevoerd wor-
{==608==} {>>pagina-aanduiding<<}
den) en beladen met andere voortbrengselen, als koffij, cacao, huiden, enz. terugkeeren.
De overtogt over dezen berg veroorzaakt den koophandel groot nadeel, dewijl de prijs van 's lands voortbrengselen merkelijk hooger wordt, door de groote huur, welke men voor de muilezels betalen moet, die daarenboven, van wege de steilte des bergs, slechts met zeer weinig goederen kunnen beladen worden.
Wanneer de weg op het hoogst tegen den berg oploopt, en vandaar weder naar de andere zijde afdaalt, laat zich de stad Caraccas spoedig zien, en wel op eene wijze, welke mij in verrukking bragt. Veel had ik van dit natuurtooneel hooren spreken, hetwelk ik voor overdreven gehouden had; maar, toen ik hetzelve zag, overtrof het alles, wat men mij daarvan gezegd had. Men ziet beneden zich eene uitgestrekte vallei, van alle kanten omringd van bergen, die zich in de wolken verliezen. In deze vallei ligt Caraccas, alsof het een molhoop ware, en rondom hetzelve, zoo ver het oog kan reiken, uitgestrekte maïsvelden, plantaadjen, tuinen, bosschaadjen, enz.; hetgene, als men het bij helder weder op dezen afstand ziet, een gezigt oplevert, dat alle verbeelding te boven gaat, en voorzeker onder de schoonste tafereelen, die men op de aarde vindt, kan gerangschikt worden. Ik steeg van mijnen muilezel af, om mij eenige oogenblikken aan mijne verbazing over te geven. Nimmer had ik mij verbeeld, met éénen blik zoo veel schoons te kunnen overzien!
De weg wordt, naar beneden gaande, slecht en moeijelijk; en, daar het reeds midden op den dag was geworden, was ik verblijd, toen ik in de passado royal te Caraccas aankwam. Ik vond hier twee Duitsche kooplieden van St Thomas en twee Engelschen, welke de eenigste vreemdelingen op deze plaats waren, en die eigenlijk hun verblijf te Laguayra houden, waar zich vele vreemdelingen bevinden, die aldaar, uit staatkundige oogmerken, door het Gouvernement tegenwoordig geduld worden; want, daar de inwoners van deze provincie geenen onderstand van hunne eigene natie kunnen krijgen, zijn zij in de noodzakelijkheid, hunne toevlugt tot vreemden te nemen, en in verschillende behoeften, zelfs in die des legers, te voorzien. Indien echter de Spanjaarden door den tijd uit hunnen neteligen toestand mogten gered

{==609==} {>>pagina-aanduiding<<}
worden, dan lijdt het geen' twijfel, of alles komt weder op den ouden voet; geene andere menschen mogen dan hier den grond betreden, dan goede katholijke Spanjaarden, en geene andere vaartuigen worden toegelaten, dan die van Europeesch Spanje komen.
Wanneer men evenwel van Laguayra naar Caraccas reist, moet men daartoe een paspoort van den Kapitein-Generaal hebben, hetwelk men niet dan met de grootste moeite en na 8 of 14 dagen wachtens kan krijgen. Met dit paspoort mag men tegenwoordig niet langer dan drie dagen in de hoofdstad verblijven, ten zij hetzelve weder voor drie dagen verlengd worde.
De heilige(?) Inquisitie schijnt de vreemdelingen nog al ongemoeid te laten; alleen zeide men mij, dat onlangs een koopman van het land was gezonden, omdat men bemerkt had, dat hij - een vrijmetselaar was!
Een Duitsch koopman verhaalde mij, dat hij, dikwijls in de kerk gaande, om zich in de Spaansche taal te oefenen, eens een' priester schrikkelijk had hooren uitvaren tegen de vreemdelingen, die thans maar zoo geduld worden: al de rampen en ongelukken, welke deze streken getroffen hadden, schreef hij aan dat kettervolk toe; er bijvoegende, dat, zoo het niet veranderde, het nog veel erger zoude worden. De meeste inwoners denken er echter geheel anders over; zij zijn zeer op vreemdelingen gesteld, en bewijzen dezelve veel vriendschap.
De stad Caraccas wordt gerekend 3000 voeten boven de oppervlakte der zee te liggen, en daardoor wordt de luchtstreek zeer gematigd; des morgens en des avonds is het zeer koel, ja zelfs kond, en des nachts heeft men wel eene goede wollen deken noodig. Midden op den dag, echter, kan het zeer heet zijn, omdat de zonnestralen, door de bergen teruggekaatst, op de stad nedervallen, en men er over het algemeen zeer weinig wind gevoelt. Deze verandering van weder schijnt hier geenen nadeeligen invloed op het menschelijk ligchaam te hebben; het is er zeer gezond, en een Europeaan acclimateert zich hier veel gemakkelijker dan op de eilanden, die den vreemdelingen zoo dikwijls tot begraafplaatsen verstrekken.
In Caraccas zijn de hevige schokken, welke hier de natuur, zoowel als de burgerstaat, ondergaan heeft, op eene wijze zigtbaar, welke men niet zonder gevoel aanschouwen

{==610==} {>>pagina-aanduiding<<}
kan. De aardbeving van het jaar 1812 heeft hier de verschrikkelijkste verwoestingen aangerigt, geen huis onbeschadigd gelaten, en de helft der stad in een' volslagen' puinhoop veranderd. Ik heb verscheidene straten doorwandeld, waar niet één huis opgebouwd was, maar zich alles in denzelfden toestand bevond, waarin het de aardbeving gebragt had.
De omwenteling, die in deze provincie met dezelfde woede wordt voortgezet als toen zij het eerst uitbarstte, maakt den opbouw dezer stad onmogelijk; dewijl vele van derzelver inwoners, of niet meer in wezen zijn, of als ballingen op vreemde plaatsen rondzwerven, of zich thans nog bij het leger der onafhankelijken (Independenten) bevinden; een klein gedeelte slechts, die de zaak des Konings van Spanje, misschien om staatkundige redenen, getrouw gebleven zijn, (van de algemeene amnestie hebben slechts zeer weinige onafhankelijken gebruik gemaakt) bewoont thans nog de stad, en van de 32000 inwoners, welke Caraccas vóór de omwenteling bezat, telt men er heden niet meer dan 17000, van welk getal twee derde gedeelten lieden van de kleur zijn.
Niets valt een' vreemdeling in deze stad meer in het oog, dan de bouworde der huizen, welke juist geschikt is, om bij eene aardbeving de ijsselijkste verwoestingen aan te rigten. De muren der huizen, zoowel van binnen als van buiten, zijn ongeveer drie voeten dik, en bestaan enkel uit zand. Ik heb, tot mijne verwondering, binnen weinige uren eenen muur van een huis zien optrekken. Men gebruikte daartoe een' houten bak, die met zand, hetwelk met water gemengd was, en eenigzins naar roode klei geleek, opgevuld werd. Deze bak werd vervolgens omgekeerd, en de natgemaakte klomp aarde bleef op den muur zitten. Dit wordt dan zoo dikwijls herhaald, totdat de muur hoog genoeg is, welke dan aan beide zijden met kalk bestreken wordt, hetgene denzelven nog eenige stevigheid geeft, want als het zand weder regt droog wordt, is de muur zoo sterk, dat men er met een' stok gemakkelijk een gat in kan stooten. Men begrijpt dus ligt, dat deze muren niet den geringsten schok eener aardbeving kunnen doorstaan, maar door derzelver dikte en broosheid vele ongelukken moeten veroorzaken; en hiertoe is verder het geheele huis ingerigt. Elk raam, hetzij hetzelve op de straat of op de binnenplaats uitziet, is voorzien van ijzeren spijlen, zoo zwaar dezelve maar vallen kunnen; geen

{==611==} {>>pagina-aanduiding<<}
venster, zoowel boven als beneden, is van dit sieraad ontbloot. Behalve dat dit een doodsch aanzien geeft, is zulks ook in het geheel niet geschikt in een warm luchtgestel. De vloeren der boven- en benedenkamers zijn met klinkers belegd, welke hier gebakken worden, en mede bijdragen om de huizen zwaarder te maken, en dezelve daarenboven naar kloosters te doen gelijken.
Gelijk in alle Roomsche landen, is het ook hier: de geheele schoonheid der stad bestaat nagenoeg in de veelheid, grootte en pracht der kerken. Nergens, intusschen, is zulks gevaarlijker dan hier. Naar mate dezelve hooger en grooter zijn, is het getal der slagtoffers, die bij eene aardbeving, waaraan deze stad, door derzelver hooge ligging, is blootgesteld, onder dezelve verpletterd worden, ontzettender. Naar de ruïnen te oordeelen, moet het getal der kerken alhier verbazend groot geweest zijn. Slechts weinige zijn veder opgebouwd; en deze hebben dan nog al derzelver pracht verloren, welke zij ééns bezaten, voordat die noodlottige aardbeving dezelve vernielde. De kathedrale kerk is thans de éénige, welke uitmunt; en hij, die smaak vindt in alles, waarmede eene Roomsche kerk is opgesierd, zal dezelve zeer schoon vinden. De geestelijkheid te Caraccas heeft thans de aardbevingen eens willen trotseren, door weder eenen zeer hoogen steenen toren op deze kerk te bouwen. Deze dwaasheid zal weder vroeg of laat de noodlottigste gevolgen hebben; want er gaat geen half jaar voorbij, zonder dat er schokken van aardbevingen gevoeld worden. Op dezen toren is wel een Heilig van den eersten rang, als Patroon van de kerk, geplaatst; doch dit helpt zoo weinig! Men heeft het hier bij ondervinding, dat de Heiligen niets tegen de onwederstaanbare magt eener aardbeving vermogen; want niet alleen had iedere kerk haren Heilig, maar zelfs elk huis: nog leest men op de ingestorte muren: ‘De Patroon van dit huis is de Heilig die of deze;’ en echter is geen dier huizen onbeschadigd gebleven.
De Bisschop van Caraccas heeft wijsselijk gehandeld met deze ongelukkige stad te verlaten, waar hij toch niet veilig wezen, of zijne 60,000 Spaansche daalders, welke hij jaarlijks inkomen heeft, in vrede verteren kon; hij was, zoo als ik vernam, naar Europa vertrokken, alwaar hij geoordeeld heeft, zich met zijne geringe jaarwedde beter te kun-
{==612==} {>>pagina-aanduiding<<}
nen behelpen! Het getal herders, welke hij hier over zijne kudde heeft achtergelaten, is niet gering: deze houden zich immer bezig met het doen van processiën, die hier ook des avonds plaats hebben; en deze zijn wel de schoonste en gemakkelijkste: want dezelve geschieden met vele lantarens, welke aan stokken in de hoogte gedragen worden; de loop is een drafje, (het kan ook 's avonds hier vinnig koud zijn) en men behoeft niet te knielen, maar slechts in het voorbijgaan den hoed af te nemen.
De geestelijken genieten hier het vette der aarde niet alléén; zij gunnen anderen ook wat: want, toen ik iemand mijne verwondering te kennen gaf, dat mij bedelaars ontmoet waren, en dat hier, op eene plaats, waar de behoeften zoo gering zijn en de aarde zoo moederlijk en mild is, kreeg ik tot antwoord, dat dit gepermitteerde bedelaars zijn, die van de priesters eene privilegie hebben, om in Gods naam te bedelen, en dat men zich wachten moest, tegen deze lieden iets te zeggen, want dat zij alsdan de hulp der priesters zouden inroepen, die te dezer plaatse, als zij beginnen, in het geheel niet mak zijn.
Behalve de kerken, behoort onder de grootste gebouwen het Franciskaner klooster, waarin zich een groot aantal welgevoede monniken bevinden, die zich aan eene vrome ledigheid toewijden. Het is een zonderling denkbeeld, op eene plaats, waar luchtgesteldheid en volkskarakter zich vereenigen om luiheid en lediggang te bevorderen, nog bijzondere inrigtingen te vinden, welke aan deze ondeugden voedsel geven. Er is ook een nonnenklooster; maar wie er de Beschermheilig van is, is mij ontgaan: dit, echter, weet ik, dat het zich in een' zeer bloeijenden staat bevindt.
Buiten deze twee gestichten, is er een ander, hetwelk Caraccas meer eer aandoet; namelijk eene akademie, waar men in alle vakken (uitgezonderd in de wijsbegeerte) onderwijst. Voorheen, toen de studenten nog niet aan het jus naturae et gentium dachten, was deze hoogeschool in een' bloeijenden staat; en 400 jonge lieden maakten zich hier bekwaam, om in onderscheidene posten voor deze provincie nuttig te zijn. Thans is het getal der studenten nog geen 100; de overige hebben hun graf gevonden op de bergen van Venezuëla, toen zij voor de zaak der vrijheid de wapenen opvatteden, om hunne onderdrukkers te bestrijden.

{==613==} {>>pagina-aanduiding<<}

Zonder aandoening kan men het ongelukkig lot der inwoners dezer provincie niet beschouwen, die voor hunne onafhankelijkheid goed en leven opofferden. Zelden is er voor eene regtvaardiger zaak krijg gevoerd, dan hier; maar ook zelden is de uitkomst zoo noodlottig geweest, en zulks voornamelijk, omdat het de opstandelingen aan bekwame opperhoofden ontbrak. Ware hier een washington aan het roer van zaken geweest, geene Spaansche vlag zou hier meer waaijen, en Venezuëla gewis een der bloeijendste gewesten dezer aarde zijn. Maar ongelukkig plaatste zich aan het hoofd der opstandelingen een man, die, zonder krijgs of staatsman te zijn, tegelijk het leger en den staat bestuurt; die niet alleen de reeds verkregene vrijheid en onafhankelijkheid niet wist te verdedigen, maar die ook verscheidene malen, en op verschillende wijzen, de goede zaak verijdelde; van wien niets anders kan gezegd worden, dan dat hij een der rijkste ingezetenen dezer provincie was.
Daarenboven maakten de opperhoofden der onafhankelijken zich aan dezelfde misdaden schuldig als hunne tegenpartij, namelijk aan onmenschelijkheid en wreedheid. Te Laguayra zag ik hiervan nog een gedenkteeken, dat mij met ijzing vervulde. Op de markt der stad is door het Konings-Gouvernement eene gedenknaald opgerigt, van gedaante als eene graftombe, op welker vier hoeken zoowel, als op de punt der naald, doodshoofden geplaatst zijn. Ter nagedachtenisse, dus luidt het opschrift in het Spaansch, van de ongelukkige slagtoffers, die op den 3den September door de woede der opstandelingen vermoord zijn, omdat zij aan hunne grondbeginselen getrouw waren. Tusschen de 11 en 1200 dezer ongelukkigen werden uit de gevangenis gehaald en doodgeschoten.
Men is hierom thans in deze provincie zeer tegen de onafhankelijken ingenomen. Het Koningsbestuur blijft hun wel onregtvaardig en drukkend; maar van de tegenwoordige onafhankelijken hebben zij niets dan plundering en moord te wachten: want de inboorlingen, die thans nog voor hun volksbestaan strijden, zijn zeer weinig. Bijna het geheele leger der onafhankelijken bestaat deels uit vreemdelingen, die voor geene vrijheid of vaderland de wapenen voeren, deels uit Negers en Mulatten, die voor geen bestuur van Blanken hun bloed zullen laten stroomen, en dezelve even zoo sterk haten als de slavernij. Zoo daarom, in dezen toestand van

{==614==} {>>pagina-aanduiding<<}
zaken, de onafhankelijken de overhand behielden, zoude het eene groote kans loopen, dat de lieden van de kleur zich meester van het bestuur maakten, en dit gewest in een tweede St. Domingo veranderden.
Het behoud dezer provincie, tot dus verre, voor den Koning van Spanje, is wel voornamelijk toe te schrijven aan deszelfs bevelhebber morillo, die sedert verscheidene jaren geheel en al van het moederland verlaten is, en alleen door zijn' moed, krijgskunde, dapperheid, en al die deugden, welke aan de opperhoofden zijner tegenpartij ontbreken, bijna in elken strijd overwinnaar blijft, ofschoon hij dikwijls met eenen sterkeren vijand te doen heeft.
De Generaal morillo heeft bij zijne soldaten, en ook bij de inwoners, een onbepaald vertrouwen verworven. Hiervan zag ik te Caraccas een sterk bewijs. Toen, gedurende mijn verblijf aldaar, een Engelsch Kapitein van eene oorlogsbrik, die, zoo hij zeide, door den Gouverneur van Barbados afgezonden was, de tijding kwam brengen, dat er te Margarita 3000 man Engelsche troepen geland waren, die het voornemen hadden, ergens op de kust eenen aanval te ondernemen, veroorzaakte deze stellige tijding in den beginne te Caraccas eene groote ontsteltenis en verwarring; doch men beschouwde al spoedig deze tijding als overdreven; sommigen meenden, het was koopmans-speculatie, en de Spaansche Officieren, hier in garnizoen liggende, zeiden: ‘Laat zulks waar zijn! 800 man Spanjaarden met morillo zijn toereikend, dezelve te verjagen.’ Er liep hier, dit erken ik, wel wat Spaansche trots onder; maar uit alles kon men ten duidelijkste merken, dat zij onder morillo onoverwinnelijk meenden te zijn.
Van de 10,000 man troepen, welke morillo in het jaar 1814 met zich naar Nieuw-Grenada voerde, zijn er, volgens de getuigenis der Spaansche Officieren, niet meer dan 3000 in leven; de Regementen zijn aangevuld met Zwarten en andere gekleurden, op welke men zeer weinig kan vertrouwen, dewijl de geest van Independentie sterk onder hen heerscht.
Te Caraccas lag in garnizoen het Regement van Navarre, dat genoegzaam voltallig uit Europa vertrokken was, en waarvan thans alleen de Officieren en Onderofficieren Europesche Spanjaarden waren. De soldaten waren in den allerellendigsten toestand, en geleken meer naar bedelaars of struikroo-
{==615==} {>>pagina-aanduiding<<}
vers, dan naar Koningstroepen; sommigen hunner stonden blootsvoets op schildwacht, en ieder had eene onderscheidene buis, rok, hoed, schakot, muts enz., hetwelk er alles armoedig, gescheurd en gelapt uitzag.
De omstreken van Caraccas zijn schoon en vruchtbaar, en worden op verscheidene plaatsen van waters doorstroomd, welke van de bergen afkomen, en waarvan er drie door de stad loopen. Men vindt hier verscheidene plantaadjen, inzonderheid van koffij, welke in deze streken zoo goed is, als men ergens elders zal vinden. Het ontbreekt echter aan de noodige werklieden; want het getal der slaven is er zeer sterk afgenomen. Ik ben op eene koffij-plantaadje geweest, waar slechts 14 slaven waren, en waar er meer dan 40 vereischt werden, om den noodigen arbeid te verrigten.
Vele rijke inwoners van Caraccas hebben buiten de stad tuinen, waar vruchten en groenten geteeld worden. De meeste Westindische vruchten vindt men hier in derzelver volmaaktheid, en de noordelijke tieren hier tamelijk wel; ik heb druiven en aardbeziën gegeten, welke zoo goed als die in Europa waren; de appelen, perziken, abrikozen, enz. zijn minder goed, maar ik geloof, dat ze veel verbeterd konden worden. De kool, wortelen, rapen, doperwten, salade, enz. kwamen alle zeer nabij de Europesche; jammer slechts, dat de Spanjaarden geen beter gebruik van deze gaven des Hemels weten te maken: deze groenten worden meestal op eene slechte en onsmakelijke wijze toebereid, en daarenboven nu eens onrijp, dan weder overrijp afgeplukt. Deze onverschilligheid der Spanjaarden, wat en hoe zij eten, noemen zij zelve matigheid.
Deze tuinen, die anders, door derzelver menigvuldige boomen, schoone buitenplaatsen zouden zijn, waren meestal in een' slechten, vervallenen toestand. Nagenoeg een uur van de stad zag ik eene welgelegene en aangename buitenplaats, of laat ik liever zeggen, welke het in vorige jaren geweest was; want dezelve zag er woest en verwaarloosd uit, en het huis was door de sterke aardbeving van 1812 ingestort, en in dien staat tot heden gebleven. De vruchtbare grond had langs de ingestorte muren struiken en heesters doen opschieten, en uit de scheuren van den grond groeiden zelfs kleine boomen; hetwelk aan dit huis de gedaante gaf, alsof het eene ruïne van eenige eeuwen ware. In den tuin wandelende, ont-
{==616==} {>>pagina-aanduiding<<}
dekte ik eenen zonnewijzer, welke nog het uur van den dag aantoonde. Dit was voor mij hier een vreemd verschijnsel: kruisen had ik wel op elk gebouw gezien, maar eenen zonnewijzer had ik niet gedacht hier te vinden. Dit raadsel werd spoedig opgelost, toen ik vernam, dat de alombekende reiziger a. von humboldt in dit huis eenigen tijd had doorgebragt, dezen zonnewijzer gemaakt, en tot eene gedachtenis achtergelaten had. - Niet zonder gevoel verliet ik deze plaats, niet zoo zeer omdat ook hier de onbestendigheid van al het aardsche te lezen was, noch ook omdat dit de woonplaats eens rijken Spanjaards, en alzoo misschien het verblijf der welvaart, geweest was, maar omdat von humboldt op deze plaats gewoond en gearbeid, zijne natuurkundige opmerkingen en nasporingen gedaan, en de kennis der aardrijkskunde en natuurlijke historie verrijkt had. Lang, dacht ik, moge dit gedenkteeken van kunde en beschaving hier in wezen blijven, totdat eenmaal in deze heerlijke oorden menschen wonen, uit welke humboldts geboren worden!


Schipbreuk der Fortuna aan de Engelsche kust.

Het schip Fortuna, gevoerd door den nog zeer jongen Kapitein E., die zijne eerste reis als zoodanig deed, verliet tegen het einde der maand Junij dezes jaars (1819) de haven van Hamburg, om passagiers en lading naar de Havannah te brengen. Na vier dagen in zee geweest te zijn, bemerkt de Stuurman in den nacht, dat het schip niet rigtig ging, (men bevond zich in het Kanaal) en treedt met de woorden: ‘Heer Kapitein! het staat niet goed met ons; ik vrees, dat wij de kust te digt genaderd zijn,’ in de kajuit. De Kapitein snelt naar het verdek; dan, op eenigen afstand in zee eenen helderen lichtglans ontdekkende, zegt hij: ‘Ei, wat praat gij! daar is immers de vuurtoren; wij zijn rigtig.’ Intusschen waren het visschers aan de Engelsche kust, die, om niet overzeild te worden, bestendig een sterk vuur bij nacht aanhouden; eene, elken ervaren' zeeman, zeer bekende verschijning.
Naauwelijks had hij deze woorden gezegd, of het schip ontvangt een' zoo geweldigen stoot, dat het terstond, als ware het, in vier stukken splijt, en even zoo vele naauwelijks

{==617==} {>>pagina-aanduiding<<}
te zamen hangende wrakken wordt. Thans schreeuwt Kapitein E.: ‘Heere God! wij zijn verloren. Ieder berge zich, zoo goed hij kan!’ Tot vermeerdering van het onheil, verheft zich straks een storm, en schuimend breken de woedende golven op het rotsrif, dat het schip verbrijzelde; deze storten zich, bij het terugkaatsen, met verdubbeld geweld op het wrak, en rukken opééns het grootste deel der manschap van het verdek in zee. Men tracht de beide booten, de groote en kleine, los te maken, maar kon in de verwarring de knoopen niet ontbinden; een matroos grijpt de scherpe timmermansbijl, en roept eenen anderen toe: ‘Houd het touw strak!’ De ongelukkige gehoorzaamt aan dien roep, - daar ligt opééns zijn arm met het afgehouwene bootstouw op den grond! In den angst en haast had de kappende matroos niet gelet, hoe hij de bijl bestuurde, en alzoo zijnen makker dien rampzaligen slag toegebragt. De zoon eens verdienstelijken apothekers te Altona, de Heer maas, in dit oogenblik eigen' nood geheel vergetende, en zich herinnerende, dat hij in eene kas bij zijne kooi een' volledigen toestel had tot het verband, laat zich aan een' strik in het geheel onder water slaande scheepsruim neder, ten einde al het mogelijke tot redding des gewonden te beproeven. Deze jongman was uit zucht tot den zeedienst, tegen den wensch zijner treurende ouders, als overcompleet matroos medegegaan, om - zijnen dood in de golven te vinden! Hij vond in het scheepsruim gelukkig de kas, greep het benoodigde, en keerde tot den gekwetsten terug, dien hij, zoo goed hij zulks in zoodanige omstandigheden vermogt, verbond. Naauwelijks, echter, is deze liefdedienst volvoerd, of eene golf rukt den ellendigen van zijne zijde in den gapenden afgrond weg!
Op een ander gedeelte van het scheepswrak greep intusschen een ontzettend aandoenlijk schouwspel plaats. Een jonge, eerst sinds een jaar gehuwde Zweed, met zijne jeugdige, schoone echtgenoote, die hem vóór korten het eerste kind gebaard had, looft een' grooten schat, looft zijn gansche vermogen uit, voor de redding van vrouw en kind. Vergeefs! Elk is alleen op eigen lijfsbehoud bedacht, en kan aan geen gewin, aan geenen rijkdom denken. Eindelijk ontwaart een wakkere kerel, de Onderstuurman, het steeds dringender wordende gevaar dezer ongelukkigen, en besluit, het

{==618==} {>>pagina-aanduiding<<}
mogelijke ter redding van de vrouw en het kind te beproeven. Hij dringt tot hen door, en stort zich, in de hoop van, zwemmende, de beladene en wegzeilende kleine boot nog te bereiken, met hen in de schuimende golven. Hij reikt haar de hand - reeds is het kind aan hare zwakke armen ontrukt - (men vond het daarna aan de Engelsche kust) en poogt haar voort te slepen; maar de vastgeklemde hand hindert hem in het zwemmen, en hij beduidt haar, dat zij zijnen voet grijpe; zij doet zulks, heeft echter geene kracht genoeg zich boven te houden, en begint te zinken. Hij ziet het, en grijpt haar bij de schoone, lange haren, die hij om zijne hand slaat. Al zijn pogen, echter, om al zwemmende de kleine boot met haar te bereiken, is vruchteloos; en hij besluit, haar naar het schip bij haren echtgenoot terug te brengen, die, aanschouwer van zijne vergeefsche pogingen, zich nog aan den grooten mast houdt vastgeklemd. In het oogenblik, dat hij het schip nadert, heeft men de groote boot losgemaakt, en laat dezelve af in zee. De beklagenswaardige vrouw wordt tusschen deze en het schip geprangd en - verbrijzeld! Den edelmoedigen redder besterven hare haren, met een gedeelte van het hoofd, in zijne hand.... Kort daarop wordt ook haar echtgenoot door den vloed in den afgrond weggesleept. o, Waarom niet eenige oogenblikken vroeger, eer hij die ijsselijkheid moest aanschouwen!
De manschap in de kleine boot verdwijnt almede spoedig - de golven slaan haar omverre; en, na verloop van een half uur, zijn nog alleen de Kapitein, de Onderstuurman en de Scheepstimmerman, met den jongen maas, overig. De drie eerste grijpen het losgescheurde voorste deel van het schip, en worden met hetzelve naar eenige boven de oppervlakte der zee uitstekende klippen gedreven, welke zij vatten en gelukkig beklimmen; terwijl maas, op een ander stuk van het wrak, drie dagen en nachten voor hunne oogen omdrijft, en zich niet redden kan. Eindelijk bezwijken zijne krachten; en, een half uur voordat men zijne drie overige lotgenooten van de Engelsche kust ter hulpe snelt, verzinkt hij in den vloed.
De drie geredden zijn, door honger, angst en vermoeijenis uitgeput, te Hamburg aangekomen. Mij schijnt hun lot, (en vooral dat des Kapiteins) na de aanschouwde ijsselijkheden, weinig minder beklagenswaardig, dan dat hunner verongelukte lotgenooten.






{==619==} {>>pagina-aanduiding<<}

Fragmenten over de kust van Guinea.

(Vervolg en slot van bl. 561.)

Godsdienst en Godsdienstige Plegtigheden der Negers.

Gelijk verkeerde Godsdienstijver en priesterbedrog in Europa eene niet ongewone zaak zijn, zoo misleidt men ook hier de volksmenigte met het denkbeeld van eenen valschen en ongerijmden Godsdienst, welke te gelijker tijd tot een' ruimen dekmantel verstrekt, waaronder men staatkundige ontwerpen kan doen ten uitvoer brengen.
De Negers worden geleerd te gelooven aan een wezen, (een onding, dat niet bestaat, een ens rationis in den volsten zin) hetwelk eigenlijk eene verborgene en bovennatuurlijke eigenschap uitdrukt, die zij aan sommige dingen toekennen, en als het uitwerksel beschouwen van eene hun onbekende kracht, welke voor hen bovennatuurlijk en onbegrijpelijk is. Zij noemen dit hersenschimmig wezen, waarvan zij geene reden weten te geven, Fetische.
De geheiligde priesters van deze Fetisches (welke over het algemeen slimme knapen en groote bedriegers zijn) prenten hun gestadig het gezag voor dit droombeeld in, en leeren, dat hetzelve aanwezig is in alle ligchamen of voorwerpen, welke hun eigenbelang als het best geschikt daartoe oplevert.
Er zijn tweederlei soort van Fetisches. De eerste is voor bijzonder of individueel nut; de tweede voor het algemeene belang. Voor de eerste soort moeten allerlei snuisterijen tot woonplaatsen, als ware het, aan deze Fetisches dienen, waaruit volgt, dat het getal van dezelve oneindig groot is; ja, zoo veel Negers er op de kust gevonden worden, zoo vele Fetisches bestaan daar ook. De eene Neger heeft daartoe een stukje hout, de andere een' tand van een' hond, kat, tijger of olifant. Een ander vereert als zoodanig het ei, of een been, of den bek van eenigen vogel; den kop van een' os, of van een' bok; de graat van een' visch; een takje van een' doorn, en vele andere nietsbeduidende kleinigheden, welke op alle deelen der kust ten uiterste uiteenloopende zijn, uitgezonderd wat haren naam betreft. De priesters verzamelen deze nietigheden in grooten getale, heiligen dezelve, door ze

{==620==} {>>pagina-aanduiding<<}
aan eene andere Fetische te strijken, en verkoopen dezelve aan de zwarte inboorlingen der kust, die den hoogsten prijs daarop stellen, en reeds dadelijk bij de geboorte hunner kinderen zoodanig eene Fetische van den priester bekomen, welke ter beschutting van den nieuwen mensch gedurende zijn geheel leven dienen moet.
Hun vertrouwen op deze Fetisches is ongemeen groot; en het is daarom ook, dat zij dezelve met eene ongeloofelijke achting vereeren, welke zoo verre zich uitstrekt, dat er bijkans geen Neger bestaat, die niet eene heilige gelofte aan zijne Fetische gedaan heeft, om gedurende zijn geheel leven zich van iets te onthouden, hetwelk hem anders het streelendst voor de zinnen is: zoo doen sommigen volkomen' afstand van het gebruik van wijn, anderen van vleesch, van visch, of eenige bepaalde lekkere vruchtsoort.
Wat de Fetisches van den tweeden rang, die voor het algemeene welzijn waken moeten, betreft: deze zijn ook rijk in getal, en in niet minder krachtelooze ligchamen woonachtig. Het is echter minder te verwonderen, dat de Negers tot het erkennen en eerbiedigen van deze Fetische-soort zijn weggesleept geworden; alzoo ook wij, in onze, schoon met het Goddelijk licht der waarheid bestraalde, gewesten, de overeenkomstige voorbeelden niet missen, dat gevoelige of sentimentele geesten worden medegesleept, om zoodanige betooverende streken of voorwerpen in de natuur, welke het oog kunnen bekoren, als aan de Godheid bijzonder geheiligd, in hunne dichterlijke tafereelen af te schetsen.
Overal, waar de natuur grootsch en bevallig, of schrikverwekkend, zich voordoet, vereert de zwarte kustbewoner den beschikker van het noodlot zijns lands, zijns dorps of huisgezins. - Die onder de menigte der bergen het trotschste zich voordoet, en het stoutste zijne kruin tot boven de wolken verheft, die is de grootste der Fetisches. En het uitgestrekte woud, dat de duizendmalige verjaring des aardkloots door zijne ontzettende reuzengevaarten den naneef vermeldt, is de heilige verzamelplaats van zoo vele duizende Fetisches, als er dikke en groote en fraaije boomen gevonden worden. - Maar ook deze menigte van Fetisches schijnt niet voldoende te zijn om het land voor rampen te bewaren, en niets dan voordeel te bezorgen. En hoe zouden de goudmijnen ook kunnen uitgesloten zijn uit de rij der Heiligen? Neen,

{==621==} {>>pagina-aanduiding<<}
ook daar wonen zeer heilige Fetisches, welke met een' bijzonderen eerbied vereerd, en op eene gestrenge wijze beschermd worden. Niemand zoude zich moeten vermeten, eenigen aanslag op dezelve te maken; want zijn onvermijdelijk noodlot zou wezen, dat hem het hoofd voor de voeten gelegd werd; terwijl er voor de bewaring der heilige mijnen een algemeene juichtoon zoude opgaan, die zoo door Godsdienstijver gestuurd wordt, dat men vergeet, dat menschenhanden dezen doodslag begaan hebben, en ronduit verklaart: de Fetische heeft zich gewroken; de Fetische heeft hem den dood aangedaan. Er heeft op deze wijze menigeen zijn graf gevonden, zonder dat de Fetische eenig deel hieraan gehad heeft; ten zij men deszelfs, de begeerlijkheid opwekkenden, rijkdom als zoodanig wilde verklagen.
Niet alleen op het land, maar ook in den grooten oceaan zijn hunne Fetisches te vinden. Een eiland, welks vermogende kracht ten sterkste daaruit blijkt, dat het de woedende golven weêrstaan kan, is eene Fetische; en de blinde klip, die den argeloozen zeeman zijnen dood in de baren doet vinden, legt, als Fetische, hem dat noodlottig ongeluk op.
Onder de land-Fetisches zijn enkele geslachten uit het dierenrijk ook opgenomen. Zoo is de slang te Fida eene heilige Fetische, wie de inwoners dezelfde eer en Godsdienstige hulde toebrengen, als de Egyptenaars hunnen Apis en Osiris deden; en die het ongeluk heeft een dier serpenten te dooden, die is zeker zijn leven kwijt, en na zijnen dood zou men algemeen zeggen: de Fetische heeft zich gewroken (*).

{==622==} {>>pagina-aanduiding<<}

Om hunnen Godsdienstigen eerbied en hulde aan de Fetische te betoonen, bouwen de Negers altaren van riet, op vier stokken in de aarde geplaatst, en overdekt met een klein dak, van palmbladen gemaakt. Er zijn in de bosschen eene ontelbare menigte van zulke altaren opgerigt, welke zij dagelijks opvullen met geschenken van allerlei aard, schotels met rijst, gierst, landvruchten, enz. Geen' dag laten zij voorbijgaan, waarop zij des morgens niet iets van het kostbaarste, dat zij bezitten, hunner Fetische komen aanbieden; en deze gewoonte is zoo zeer bij hen ingeworteld, dat zij dezelve thans als een' volstrekten pligt beschouwen, in welks uitoefening zij in het minst geene nalatigheid zouden durven aan den dag leggen, zeker vooronderstellende, dat zij weldra met den dood zouden gestraft worden. Vanhier schrijven zij ook alle ongelukken, die hen treffen, aan achteloosheid of gebrekkige pligtsbetrachting omtrent hunne Fetisches toe; terwijl zij in tegendeel, wanneer zij met naauwgezetheid aan hunne Godsdienstige verpligting meenen te voldoen, ook alles goeds, tot wedervergelding, van hunne Fetisches verwachten. Daarom, wanneer zij gebrek aan regen hebben, brengen zij ledige kruiken naar de altaren; en op dezelfde wijze sabels en dolken, wanneer zij ten oorlog moeten trekken.
Zij ontzien deze Fetisches met zoo veel eerbied, dat zij dezelve niet dan met groote vreeze durven naderen. Ja, zij verwonderen zich dikwijls, dat de Fetisches geene verschrikkelijke wraak nemen voor den hoon en smaad, die de Blanken dezelve meermalen aandoen. Wanneer zij hunne Fetisches gewasschen hebben, zouden zij het niet durven wagen, dit

{==623==} {>>pagina-aanduiding<<}
water weg te werpen: om hetzelve dus geheel te hunnen nutte te doen strekken, storten zij het over al de leden van hun huisgezin uit. Hoe veel beuzelachtigs er ook in deze Godsdienstleer plaats grijpt, zoo heeft zij toch een zeer groot nut, dat zij dit volk, in den volstrektsten zin, voor den meineed bewaart, wanneer men hetzelve slechts bij de Fetische laat zweren. En om zich geheel te overtuigen, bij het doen van eenen eed, dat zij niet valsch zweren, is het voldoende, iets van zulk eene Fetische af te schrapen, op een stuk brood te doen, en hen te verpligten, dit in den mond te leggen, zonder dat zij het zelfs behoeven op te slikken. Wanneer nu hun eed valsch mogt zijn, blijkt dit terstond; want zij zullen zich niet vermeten, zoodanig een gruwelstuk jegens eene Fetische te bestaan, als die, volgens hunne meening, dadelijk hen zou kunnen doen sterven.
Hoe veel ontzag en vreeze de Negers voor hunne Fetisches ook koesteren, zoo eerbiedigen of erkennen zij echter dezelve niet als Goden; maar zij beschouwen hen als wezens, door eene algemeene Godheid (de God des Hemels) geschapen, om tot opzieners te verstrekken over het menschdom, deszelfs daden en belangen na te gaan, en bemiddelaars bij de Godheid te wezen, om het den menschen goed of kwaad te doen gaan. Deze bemiddelaars dus te vriend te houden, is het voornaamste in den Godsdienst der Negers; en het zijn alleen de Fetisches, wie de dank voor het goede, dat hun te beurt valt, wordt toegebragt. Den Schepper der Fetisches, dien zij als God des Hemels, als een eenig God erkennen, houden zij voor de hoogste Fetische, en noemen hem jan campang, misschien wel naar den eersten Blanken, die hunne kust heeft betreden (*). Zij kennen dezen

{==624==} {>>pagina-aanduiding<<}
God slechts zeer oppervlakkig, bijkans niet dan bij naam: eene der Goddelijke eigenschappen, echter, belijden zij in den uitgestrektsten zin, namelijk Gods goedheid; deze is, volgens hunne leer, grenzenloos, zoodat het niet mogelijk is, dat God eenig kwaad over de menschen kunne brengen. Zij bidden derhalve de Bron van alle goed nooit om eenige afwering van kwaad, en danken ook nimmer voor ontvangene zegeningen, maar doen dagelijks na hun ontwaken het volgende gebed: ‘Mijn God! schenk mij dezen dag rijst en jammes; schenk mij goud en zilver; schenk mij slaven en rijkdom; schenk mij gezondheid, en vlugheid, en vaardigheid op dezen dag!’ In deze bede ligt al het geluk en heil opgesloten, dat zij kennen; hetzelve behoort geheel tot het zinnelijke, en wel alleen tot deze aarde. Zij erkennen ook geene gelukzaligheid na dit leven; het daarvoor houdende, dat, bij het sterven, hunne ziel overgaat, ja wel naar eene andere wereld, maar die binnen onze aarde geplaatst is; dat zij aldaar een nieuw ligchaam, nog in de zwangere moeder besloten, bewonen gaat, om, na verloop van tijd, weder uit die wereld in de tegenwoordige een ander ligchaam te komen bezielen. Geene vergelding, derhalve, na dit leven wachtende, trachten zij naar niets dan naar rijkdom en vermakelijkheden gedurende dit tegenwoordige leven.
Om den noodigen dienst en eerbied aan de Fetisches te bewijzen, zijn er Fetische-papen en papinnen. De Fetische-paap, of Benjam, is de opperste priester, wiens taak het is, op sommige tijden des jaars conferentiën te houden met de Fetisches, en haar orakel te raadplegen. Deze priester maakt bij zoodanige gelegenheid een vreemd misbaar, niet ongelijk aan dat, wat bij u, in Holland, een epilepticus, of wel een razend of getergd kwaad vrouwspersoon, zoude maken. Gij ziet, dat deze Godsdienstplegtigheid nog veel overeenkomst heeft met die Godspraken van Delphos, waarin de priester, na alvorens geraasd te hebben, den onnoozelen eene of andere dubbelzinnige beeldspraak op de mouw spelt; of wel met de voorzeggingen dier gewijde priesteressen, waarvan men in de Eneïde verscheidene voorbeelden aantreft.

{==625==} {>>pagina-aanduiding<<}

Op andere tijden viert men hier openbare Godsdienstfeesten, waarin, helaas! het priesterbedrog schandelijk doorstraalt. De Negers gaan dan in rijen achter elkander, voorafgegaan door den opperpriester, of Benjam, die een' korf op zijn hoofd draagt, omkleed met een wit laken, waaronder de Fetische verborgen is. De korf, met zijne beide handen vastgehouden wordende, beweegt zich regts en links boven zijn hoofd, even alsof de daarin zijnde Fetische door deze beweging goed of afkeuring te kennen gave bij hetgene haar door den priester en het volk gevraagd wordt (*).
De Fetische-papinnen verschillen heel wat van onze abdissen en nonnetjes; want, in plaats van, even als deze, voorbeelden van kuischheid te zijn, (of althans te heeten) schijnen zij juist aan de orde der Vestaalsche maagden tegenovergesteld te wezen; vermits zij werkelijk de onbeschaamdste, publieke ligtekooijen uitmaken: men behoeft slechts derzelver

{==626==} {>>pagina-aanduiding<<}
verflenscht en afzigtelijk uiterlijke te aanschouwen, om reeds a priori tot de groote onkuischheid dier onbeschaamde vrouwelijke wezens te besluiten.






Tuinen en landhuizen te Tripoli.

(Uit Travels to Tripolis, by j. mac carthy.)
Men heeft ons, verhaalt de Schrijfster (*), niet ver van Tripoli en digt aan den rand der zandwoestijn, een Moorsch landhuis tot vrij gebruik overgelaten. De daartoe behoorende tuinen zijn in den gewonen Afrikaanschen smaak. Niettegenstaande de bodem niet in de beste orde is, pronken in dezelve evenwel de oranje-, citroen- en lindeboomen in de hoogste schoonheid. De takken der eerste zijn met bloemen bedekt, en niettemin beladen met rijpe vruchten. De grond is met een tapijt van violen en Arabische jasmijn bedekt. Daarbij leveren deze tuinen, in hunne verschillende afdeelingen, tarwe, rogge, watermeloenen en andere nog gemeener gewassen, die allen even goed voortkomen. Langs de tuinmuren zijn groote dadelboomen geplant, wier loof zich links en regts verbreidt. De takken dezer boomen, die tot veertien voet lang zijn, wassen uit de toppen voort, en zijn met zeer digt aan elkander staande twee of drie voet lange bladen bekleed. Elk der eene ontzaggelijke wijndruif gelijkende dadeldruiven weegt 20 à 30 pond, en de boom zelf wordt tot honderd voet hoog. Met zijne vrucht weet de Arabier zijn gezin rijkelijk te voeden, met derzelver versch uitgeperst sap de hitte der koorts te bedaren, en met dit, wanneer het gegist heeft, zijn gemoed te vervrolijken; door drie of vier in den bast des booms gemaakte insnijdingen wordt dit sap uitgetrokken; bij iedere insnijding wordt eene aarden, omtrent anderhalve flesch houdende kruik geplaatst. De kruiken, die men 's nachts plaatst, zijn den anderen morgen met een' ongemeen zoeten en aangenamen drank gevuld; daartegen levert het sap, hetwelk gedurende den dag uit den boom vloeit, een' geestrijken, zeer sterken drank, welken de Mooren, door het bijmengen
van zuurdeeg, nog

{==627==} {>>pagina-aanduiding<<}
heviger en gevaarlijker weten te maken. Zes of acht weken lang kan dit vocht dagelijks uit den dadelboom gehaald worden. Is deze tijd voorbij, en wordt de boom zorgvuldig behandeld, dan herstelt hij zich in drie jaren weder, en draagt vruchten, die beter zijn dan die, welke hij vóór de aderlating, gelijk de Mooren gewoon zijn te spreken, heeft gedragen. Bij voorname familiën te Tripoli is het gebruikelijk, bij plegtige gelegenheden, b.v. bij trouwen, wanneer een zoon geboren wordt, een jongeling voor het eerst te paard rijdt, een gezant in zijn' huisselijken kring terugkeert enz., het hart eens dadelbooms op de tafel te brengen. Daar het dadelhout voor timmerwerk weinig of geene waarde heeft, blijft ieder boom, wien zijn hart ontnomen is, tot onvruchtbaarheid veroordeeld; dit hart bevindt zich geheel boven op den boom, tusschen de vruchttakken, en weegt, wanneer het er uitgesneden is, van tien tot twintig pond, doch is alleen bruikbaar wanneer de boom zijne volle hoogte bereikt heeft. Als tafelgeregt smaakt het voortreffelijk, en heeft een even schoon als zonderling voorkomen; deszelfs kleur is van donker oranje-geel en helder groen, waarvan het omringd is, tot het schitterendste lichtgroen, uit alle tinten zamengesteld; deze tinten verdeelen zich, even als bij zekere houten, in aderen en kwasten. Het dadelhart heeft een' reuk als pisang en dennenhout, met uitzondering van zijn wit gedeelte, hetwelk, ten aanzien van deszelfs bestanddeelen een' groenen amandel gelijkende, eene onbeschrijfelijke menigvuldigheid van geuren in zich vereenigt.
In de Moorsche tuinen vindt men geene lanen, maar enkel onregelmatige voetpaden, die langs talrijke, met marmer bezette kanalen en langs de oevers van beken loopen, welke door bijna ondoordringbare boschjes van bloemheesters en welriekende struiken vloeijen. De oranje-appelen van Tripoli hebben, zoowel wegens hunne schoonheid als voortreffelijke hoedanigheid, de voorkeur boven de Chinesche. De kersen zijn hier te lande onbekend, en alleen de Christenen telen aardappelen en peulvruchten. Met de watermeloenen, die van voortreffelijke hoedanigheid en in overvloed voorhanden zijn, schijnt de Voorzienigheid den inwoneren een bijzonder geschenk te hebben willen doen; want eene menigte menschen, die, van de hitte overweldigd, op het punt zijn om van dorst te versmachten, hebben het be-
{==628==} {>>pagina-aanduiding<<}
houd van hun leven aan deze weldadige vrucht te danken. Eene andere vrucht der tuinen van Tripoli is de granaatappel, welker uitgeperst sap den Mooren een' heerlijken drank verschaft. Niet minder prijzenswaardig zijn de Turksche en Egyptische vijgen. Van twee hier insgelijks wassende abrikozensoorten onderscheidt zich de eene door hare grootte niet minder dan door haren voortreffelijken smaak; daartegen is de andere, die naar meloenen en perziken riekt, zeer gemeen. Ook verscheidene schoone pruimensoorten en heerlijk riekende wijndruiven, die, in menigte geplant, een' kostelijken wijn moeten leveren, helpen deze tuinen versieren.
In de nabijheid van ons landhuis bevinden zich liefelijke olijvenboschjes, in welke het alleen in dien tijd niet aangenaam is te wandelen, wanneer de olijven rijp zijn, en men gevaar loopt, haar, van olie druipend, op zich te zien nedervallen. Marmeren bakken, bij deze boschjes geplaatst, dienen om de olie te vergaderen, welke vervolgens in aarden kruiken overgegoten wordt, en zoo voortreffelijk en zuiver is als het helderste bronwater. Door de muren, met welke de huizen der bemiddelde Mooren omringd zijn, verdeelt zich dit gedeelte der omstreek van Tripoli in eene menigte kleine, zich naar alle rigtingen heenstrekkende voetpaden. Deze worden van dadelplantaadjen begrensd, die met garstvelden en uitgestrekte Turksche tarweäkkers doorsneden zijn. Verbeeldt men zich nog streken zand daarbij, door olijvenboschjes van elkander gescheiden, landlieden van de hitte verbrand, kameelen zonder tal, eene brandende zon en een' hemel van het schoonste azuur, dan is het tafereel des geheels voltooid.
De aangrenzende woestijnen leveren een' uiterst zeldzamen en, wegens de menigvuldige aldaar voorvallende ongelukken, vreesselijken aanblik. Nog gisteren, verhaalt de Schrijfster, zagen wij eenige personen in zulk een' toestand van uitputting hier aankomen, dat zij nog onderweg hadden moeten omkomen, bijaldien de Mooren hun geene spoedige hulp toegebragt hadden. Vier van hunne reisgenooten hadden 's avonds te voren, bij gebrek aan water en wegens de verschrikkelijke hitte, er het leven bij ingeschoten. Ook hadgi abderrahman, wien toenmaals een gezantschap naar Engeland was opgedragen geworden, verhaalt ons dikwijls van het jammerlijk uiteinde zijner dochter, bij hare terugkomst van hare laatste bedevaart naar Mekka, twee dagen

{==629==} {>>pagina-aanduiding<<}
nadat zij met hem zelven de woestijn doorgereisd had. Het meisje was bovendien van eene teedere ligchaamsgesteldheid; hare voeten, die de brandende hitte des zands niet konden doorstaan, geraakten vol zweren, en het koudvuur kwam er bij. De hitte is in dit oogenblik zoo drukkend, dat de onverschrokkene, aan het klimaat van zijn land gewone, Arabier om tien ure zijn' arbeid staakt, en het vee, dat hij daarbij gebruikt, in de schaduw drijft. Om dezen tijd zoeken de Christen - familiën eene schuilplaats in hunne tuinen, en genieten de verkwikkende, aldaar waaijende koelte. De dampkring blijft brandend tot het oogenblik, dat de zeewind opsteekt. Deze verheft zich gedurende de grootste hitte des namiddags, overtrekt alle ijzerwerk, zelfs in de zakken, met roest, en doornat, in den tijd van weinig minuten, ieder, die zich aan zijn' aandrang blootstelt, de kleederen. De hijgende Moor spoedt zich, zoo haast hij dezen wind bespeurt, om denzelven te genieten, begeeft zich op zijn terrasdak, en slaapt daar geheele uren. In deze gewoonte zou de bijna in alle oorden van Barbarijë menigvuldig voorkomende blindheid haren grond hebben.
Hetgene in de gulphors (*), en altijd in de schoonste kamers der landhuizen, niet zelden eene zeer aangename koelte te weeg brengt, zijn breede, uitnemend heldere waterarmen, die in marmeren kanalen midden door deze kamers vloeijen. De vloer en de zijwanden van zoodanige kamers zijn met bonte tigchelsteenen bekleed, en de zoldering van beeldhouw- of mozaïek-werk. In het midden van ieder landhuis bevindt zich een waterbak of gebbia, die aanhoudend met frisch, uit de nabij gelegene bronnen voortkomend water gevuld is, en zijne uitvloeijing naar de tuinen heeft. Deze bak is door eene marmeren borstwering omringd, en een aantal marmeren trappen leidt in denzelven. Rondom denzelven is een breede geplaveide of geterrasseerde weg aangelegd, op welken de hoofdvertrekken van het huis uitzien. Zoodanig een aanleg des geheels maakt, dat het huis door eene weldadige koelte beheerscht, en, ten tijde der grootste hitte, het verblijf in hetzelve zeer aangenaam wordt.

{==630==} {>>pagina-aanduiding<<}

Als een' der bekoorlijkste tuinen schildert de Schrijfster dien van den toenmaligen Britschen chargé d'affaires, tully. Deze lustplaats bestaat uit digte oranjebosschen, die naauwelijks een zonnestraal kan doordringen. Een helder water vloeit in de marmeren kanalen, die de tuinen in verscheidene rigtingen doorsnijden, en de lucht, die men aldaar inademt, is met liefelijke geuren van rozen, oranjebloesem en Arabische jasmijn vervuld, wier digte schaduwen met den brandenden dampkring een aangenaam contrast uitmaken. Midden in den grootsten dezer tuinen bevindt zich, op eene aanmerkelijke hoogte boven den grond, een zeer aangename gulphor, wiens vloer, muren en vensterbanken met Chinesche tigchelsteenen van de schitterendste kleuren opgehaald zijn. Tegen de aan alle kanten aangebragte vensters klimt de kamperfoelie, jasmijn en oranje op. Deze struiken schitteren van het glanzigste groen, en verspreiden de aangenaamste geuren in het rond.





Troost.


Komt, Pelgrims op de levensreis, 
Die uitloopt op het graf! 
Komt, leent uwe ooren aan mijn lied, 
Dat u, in 't leed, vertroosting biedt, 
En wijst dien troost niet af. 
 
'k Gevoel, mijn broeders! wat ge lijdt, 
Als alles u mislukt; 
Als gij, op 't doornig pad der aard', 
Zoo zeldzaam op een bloempje staart, 
En schaars een roosje plukt. 
 
'k Gevoel, wat u de ziel doorgrieft, 
Als ge op genoegens hoopt; 
Als dan de toekomst u bedriegt; 
Als dan uw vrolijk uitzigt liegt, 
En gij slechts tranen koopt. 
 
Maar, Pelgrims! droogt die tranen af: 
'k Heb balsem voor uw pijn; 
'k Heb troost, die immer waarde heeft, 
En aan het hart verkwikking geeft, 
In 't midden der woestijn. 

{==631==} {>>pagina-aanduiding<<}

Wat klaagt gij, in dit dal der smart, 
Waar u 't geluk ontvliedt! - 
Deze aard', waarop gij lijdt en klaagt, 
En 't drukkend kruis der smarten draagt, 
Is uw bestemming niet. 
 
Wat klaagt ge, dat het wrevlig lot 
U hier geen schatten gaart! - 
Is 't water, dat u laaft en drenkt, 
Het daaglijksch brood, dat God u schenkt, 
Uw danklied dan onwaard? 
 
Wat klaagt ge, dat uw naam niet praalt 
In hoogen rang en eer! - 
Kiest toch het wezen voor den schijn; 
't Zij u genoeg, een mensch te zijn: 
Geen titel siert u meer. 
 
Wat klaagt ge, wordt de krans des roems, 
Op aarde, nooit uw lot! - 
o! Hij, die, stil en onbemerkt, 
Het goede wil en 't goede werkt, 
Hij, hij heeft roem bij God. 
 
Wat klaagt ge, dat, in kleinen kring, 
Uw leven grafwaarts spoedt! - 
't Was God, die u dien werkkring gaf; 
Hij woog daarnaar uw krachten af; 
En wat Hij deed, was goed. 
 
Wat klaagt ge, dat uw zwak verstand 
Geen hooger spheer doorzweeft! - 
Als gij maar, trouw aan deugd en pligt, 
Bestendig handelt naar het licht, 
Dat God geschonken heeft. 
 
Wat klaagt gij, als 't geluk u hier 
Geen enkel offer biedt! - 
Het waar genoegen woont in 't hart; 
Het is ontrefbaar voor de smart, 
En ducht haar pijlen niet. 

{==632==} {>>pagina-aanduiding<<}

Wat klaagt ge, zinkt uw zoetste hoop 
In aaklig duister neêr! - 
De nacht, waarin die hoop verzinkt, 
Waarin geen enkle lichtstraal blinkt, 
Brengt eens den morgen weêr. 
 
Wat klaagt ge, wen het noodweêr loeit, 
Als moest het al vergaan! - 
Eenmaal bedaart het stormgeweld; 
De stilte keert in bosch en veld, 
En brengt verkwikking aan. 
 
Wat klaagt gij, om het droef gemis 
Van menig' reisgenoot! - 
Gij zijt hier nog een sterveling: 
Zij zijn verplaatst in hooger' kring, 
Dien God voor hen ontsloot. 
 
Wat klaagt gij, als ge eenmaal het graf 
Voor u geopend ziet! - 
Gij zijt gevormd voor hooger' stand: 
Deze aarde is wel uw vaderland, 
Maar uw bestemming niet. 
 
o, Pelgrims, die, met mij, het spoor 
Naar 't stille graf betreedt! 
Eens staat ge aan d'eindpaal van de smart; 
Eenmaal verduurt uw lijdend hart 
Het allerlaatste leed. 
 
Maar dan ook zijt gij eeuwig vrij 
Van 's levens knellend juk; 
Maar dan verschijnt de schoonste dag, 
Dien nooit uw sterflijk oog hier zag, 
De dag van 't hoogst geluk. 
 
Wat klaagt ge dan, als, op de reis 
Naar beter vaderland, 
De weg u somtijds moeilijk wordt, 
En 't bloempje van de vreugd verdort, 
Hier voor uw' voet geplant! 

{==633==} {>>pagina-aanduiding<<}

Wie wacht de rust van 's Vaders huis 
In 't midden der woestijn? 
Hij, die alleen 't genot bemint, 
En elke taak te moeilijk vindt, 
Hij kan geen Pelgrim zijn. 
 
Maar hij, die 't al ontberen kan, 
Wat oog en zinnen vleit, 
Hij weet, (en 't is hem troost voor 't hart) 
Dat zelfs de proefweg van de smart 
Hem ter volmaking leidt. 
 
Hij draagt den last, hem opgelegd, 
Tevreden met zijn lot: 
Hij mort niet onder tegenheên; 
Hij ziet op 't eind' der reize alleen, 
En op de trouw van God. 
 
Hij weet, wat rampspoed hem verbeid', 
De levensreize is kort; 
Maar eeuwig, zonder einde of maat, 
Is 't heil, dat hem te wachten staat, 
En eens het zijne wordt. 
 
Komt, Pelgrims! zijt dan steeds getroost, 
En altoos welgemoed. 
't Genot, dat hier de zinnen streelt, 
Is slechts een nietig schaduwbeeld; 
Het is geen duurzaam goed. 
 
Komt, Pelgrims! treurt dan niet om 't leed, 
Dat u op de aard' verbeidt. 
Eenmaal, voor hooger' stand bestemd, 
Verlaat ge 't stof, dat u omklemt, 
En leeft - voor de eeuwigheid. 
 
Komt, Pelgrims! droogt uw tranen af; 
Vreest niet; houdt moedig stand: 
Het eind' der reis verzoet het al; 
De weg zij moeilijk, steil en smal, 
Hij leidt naar 't vaderland. 
 
w.h. warnsinck, bsz. 





{==634==} {>>pagina-aanduiding<<}

Milly Francis.

(Uittreksel uit een' Brief van Millodgville in Noord-Amerika, van 3 Nov. 1818.)
D.m. krimmon, alhier woonachtig, woonde, in Amerikaanschen dienst, onder de militie van Georgia, den laatsten veldtogt bij tegen de Seminoles. In het fort Gadsdin, aan de Appalachicola, in bezetting, ging hij op zekeren morgen uit om te visschen; doch verdwaalde op den terugtogt, en geraakte in eene digte wildernis, waar hij, na eenige dagen omzwervens, op een' troep vijandelijke Indianen stiet, welke hem gevangen namen. Aan hun hoofd bevond zich de beruchte profeet francis, gekleed in eene schitterende montering, met een paar prachtige pistolen in den gordel, en voorzien van een Britsch patent als Brigade-Generaal, welk laatste hij den gevangenen met groote trotschheid vertoonde. Deze werd daarop naauwkeurig ondervraagd nopens de sterkte en de stelling van het Amerikaansche leger, en nadat hij alle aan hem gerigte vragen beantwoord had, maakte men dadelijk aanstalte om hem op te offeren. Hij werd naakt uitgeschud, aan een' paal gebonden, en, nadat men hem het hoofdhaar had afgeschoren, begonnen de gezamenlijke wilden, onder een vreesselijk geschreeuw, om hem rond te dansen, hetwelk, eenige uren lang, onafgebroken voortduurde. Alleen de vijftienjarige dochter des profeets nam geen deel aan die woeste vreugd. Spraak- en bewegingloos vestigde zij haren blik op den armen gevangenen, en, in weêrwil van den doodsangst, in welken zich deze bevond, bleef de medelijdende deelneming van het goedhartig schepsel door hem niet onopgemerkt. Toen de dans geëindigd was, en de noodlottige tomahawk over krimmons hoofd werd opgeheven, om, met éénen slag, hem het leven te benemen, - in dat beslissende oogenblik snelde milly francis als een engel der verlossing toe, en stelde zich tusschen den gevangenen en deszelfs
beul, op eenen vasten toon verklarende, dat, als men het bloed van het onschuldig slagtoffer begeerde, men haar eerst dooden moest, daar zij hem niet wilde overleven. Deze tusschenkomst verbaasde de wilden in die mate, dat zij allen eenen tijd lang sprakeloos en als versteend staan bleven. De reddende

{==635==} {>>pagina-aanduiding<<}
engel verzuimde dezen gunstigen oogenblik niet; zij bestormde den vader met roerende gebeden, welken hij, na lang wederstreven, eindelijk gehoor gaf. Krimmon werd ontbonden, en, eenige dagen daarna, te St. Marcs, voor 7½ gallon rum, aan de Spanjaarden verkocht. Zijne redster had hem inmiddels verzorgd, en deed al het mogelijke, om hem het geledene te doen vergeten.
Dit voortreffelijk meisje is thans, met een aantal harer landslieden, in den ellendigsten toestand, en onlangs in de magt der onzen gevallen; doch het strekt ons tot groot genoegen, te vernemen, dat zij door den Overste arbuckle, bevelvoerend Officier, die van het voorval kennis draagt, zeer menschlievend behandeld en van al het noodige voorzien wordt. De Heer krimmon, dit vernomen hebbende, is dadelijk naar het fort Gadsdin, waarheen de gevangenen gebragt zijn, afgereisd, om haar, die hem het leven gered heeft met gevaar van zich zelve, niet alleen alle ondersteuning, welke in zijn vermogen is, maar zelfs, haar des geneigd vindende, hart en hand aan te bieden.


Getuigenis eener waarzegster.

De Engelschman jorgenson vond, op zijne reize door Frankrijk, eene waarzegster, die, bijzonder bij de geringe volksklasse, zeer in achting stond. Jorgenson wilde het geheim harer kunst weten, en voor een' louis d'or kwam zij er voor uit. Bij alle gelegenheden, zoo sprak zij, als gehuwde vrouwen ons wat te vragen hebben, past het, dat de man niet tegenwoordig is. Wij zeggen haar altijd, dat zij hare mannen ontrouw zijn geweest, en - gewoonlijk is het zoo. Zij zien ons dan aan met een beteekenend lachje, dat ons haar vertrouwen in de kunst verraadt. De meeste vrouwen zijn meer ingenomen met de bewustheid, dat zij het vermogen bezitten de mannen te boeijen, dan trotsch op hare kuischheid. Slechts eenmaal in mijn leven bedroog ik mij hierin. In een dorp nabij Rheims, ik zal het nimmer vergeten, wierp eene reusachtig groote vrouw mij neder, en trapte mij met voeten, omdat ik haar zeide, dat zij haren man bedrogen had; maar zij was ook zoo verbazend leelijk en zoo ruw in haar doen, dat hare deugd niet wel in gevaar kon gekomen zijn. De man had haar om het geld genomen. - Verder zeggen wij der gehuwde vrouwen, dat zij iemand, vóór haar huwelijk, gekend hebben, dien zij, als zij hem hadden kunnen bekomen, haren man zouden hebben voorgetrokken, en dat zij nog steeds met belangstelling aan hem denken. Gemeenlijk vergissen wij ons ook hierin niet; want van de vijf honderd vrouwen is er naauwelijks ééne met het voorwerp harer liefde verbonden. Zij pakt den eersten

{==636==} {>>pagina-aanduiding<<}
den besten, die haar zijne hand aanbiedt, uit vreeze geenen anderen te bekomen. - Jonge meisjes zijn ligter te voldoen dan getrouwde vrouwen: wij behoeven haar slechts te verzekeren, dat vele jonge mannen op haar verliefd zijn, en dat zij spoedig met den minnaar harer keuze zullen verbonden worden. Eenige jaloersche meisjes verzoeken ons, eener medeminnaresse onze tooverkracht te doen gevoelen, en het ongevoelige hart van den beminden tot haar te neigen. Wij beloven het haar, en, in zulk geval, ontvangen wij eene rijkelijke gift. - Met bejaarde jonkvrouwen hebben wij wel het meeste te doen. Zij willen weten, of de toekomstige minnaar fraai of leelijk, of hij aardig en tot over de ooren verliefd, of hij bestendig en getrouw zal zijn.
De waarzegster eindigde met den reiziger openhartig te bekennen, dat hare kunst bedrog, en haar kaartenleggen enkel begoocheling was; doch dat zij, desniettemin, in hare eigene aangelegenheden, gewoon was de kaart te leggen, b.v. om te weten, wat haar minnaar doet. ‘o, Zoo waar als ik leef, hij is bij het meisje, dat wij op de laatste jaarmarkt gezien hebben! Ziet gij niet duidelijk, dat hij weder bij de zwarte kleuter is? Ja, ja; hij gaf haar vóór twee maanden een' zijden doek. Ik wil mij over beide wreken.’ Zoo zegt zij wel eens getroffen tot hare huiswaardin; en dit bewijst, hoe naauw bedrog met ligtgeloovigheid verbonden is.


De hartstogtelijke speler.


Eene echte Anecdote.

Een jong man te Parijs, naauwelijks zes maanden gehuwd, had niet alleen den bruidschat zijner beminnelijke vrouw, maar ook het grootste deel zijns eigenen vermogens verspeeld. Vergeefs hadden zijne geheel verslagene bloedverwanten alle mogelijke middelen aangewend, om hem van dezen diepgewortelden hartstogt te genezen. Nu kwam men op den inval, om te beproeven, of de treffende onheilen, welke beverley (in het burgerlijk Treurspel van dien naam) beliepen, ook nog eenigen weldadigen indruk op onzen speler mogten maken. Men overreedde hem, de vertooning van dit zoo aandoenlijk stuk bij te wonen. Zijne vrouw, zijne waardige ouders en een oude vriend des huizes verzelden hem. Gedurende het spel sloeg men hem oplettend gade. Geen spoor van aandoening was op zijn gelaat te lezen. Toen de gordijn gevallen was, zeide de oude huisvriend met tranen in de oogen: ‘Welk een ontzettend voorbeeld! Strafwaardige beverley!’ - Beverley, antwoordde de jonge man koeltjes, is een kruimelaar: in het derde bedrijf verkoopt hij de juweelen zijner vrouw; ik had dit reeds in het eerste gedaan.







{==637==} {>>pagina-aanduiding<<}

Mengelwerk.

Het weldadig vermogen des tijds, om het gevoel van tegenspoed te verzachten. Door A. Elberts, te Deventer (*).

Verschillend en wijd uiteenloopend is der stervelingen oordeel over de waardij van ons leven op deze aarde. Niet weinige zijn op hetzelve zoo onmatig verliefd, dat zij het niet genoeg meenen te kunnen verheffen, en in deszelfs lof uitweiden op eene wijze, welke niet kan nalaten een zeer ongunstig vermoeden tegen hun oordeel en hunne ondervinding te verwekken. Wanneer men hen wilde gelooven, dan was deze aarde nog steeds het bekoorlijkste Paradijs, het menschelijk leven een aaneengeschakeld genot, en de zamenleving eene Maatschappij van Engelen. Gij merkt ligtelijk, M.H.! dat deze lieden beter van hart dan van hoofd kunnen zijn, dat hun gevoel hun verstand beleest, dat zij de wereld nog niet, dan van derzelver lagchende zijde, hebben beschouwd, dat hunne ervaring aan hunne welmeenendheid geenszins gelijk staat, en dat de meeste hunner zich in dat vrolijke tijdperk des levens bevinden, waar de rozen nog geene doornen hebben. Andere, in tegendeel, houden het menschelijk leven voor alles behalve benijdenswaardig, en verraden in de manier, op welke zij over hetzelve spreken, den hevigen wederzin, welken zij daartegen hebben opgevat, de bittere ondervinding, welke zij van deszelfs ongeneugten, in buitengewone mate, gehad hebben, maar tevens het onregtmatige en partijdige hunner uitspraak over deszelfs wezen-
{==638==} {>>pagina-aanduiding<<}
lijke waarde. Naar hunne geslachten te oordeelen, zou deze aarde slechts eene rampwoestijn, een tranendal, het leven moeite en verdriet, de maatschappij eene verzameling van kwelgeesten wezen. Het is gemakkelijk te begrijpen, dat deze lieden het menschelijk leven van de treurigste, zwartste zijde, en met een oog beschouwen, dat door droefheid beneveld is. Het ontbreekt hun wel niet, als den eerstgenoemden, aan genoegzame ervaring; maar hunne persoonlijke ondervinding heeft eenen te grooten invloed op hunne beoordeeling van den toestand der menschen op deze aarde in het algemeen. Hoe verschillend ook de uitspraak
dezer onderscheidene lieden moge wezen, beide komen echter daarin overeen, dat hun vonnis eenzijdig en daardoor onregtmatig is. Het leven is noch onafgebrokene vreugde, noch louter verdriet; deze aarde noch een Eden, noch eene rampwoestijn; de menschen noch Engelen, noch geheel booze wezens; maar dat alles is eene wijze mengeling van goed en kwaad. Gedurende ons leven op deze aarde, wisselen voorspoed en onheil, vreugde en droefheid, zoet en bitter elkander beurtelings af. Wie meer van hetzelve verwacht, wordt zeker, vroeg of laat, in zijn uitzigt bedrogen; en wie loutere smart in het leven vindt, verdient in allen gevalle beklag. Dan, ook bij de zachtste beoordeeling, welke de waarheid toelaat, ook bij de vrolijkste wijsgeerte des levens, kan men het niet ontkennen, dat veelvuldig verdriet den sterveling op deze aarde is beschoren; dat zijne tranen vaak vloeijen over onheilen, welke die tranen waardig zijn, over rampen, die niet tot de ingebeelde, maar tot de wezenlijke behooren, over slagen, die tot in het diepst der ziel gevoelig treffen, over verliezen, herhaalde verliezen, bij welke ook de welmeenendste toespraak der vriendschap nietige vertroosting is. Gewigtig, voorzeker, is de vraag, waarvan men in zoodanige gevallen de meeste geruststelling kan verwachten; wat aan de lessen der wijsheid en van den Godsdienst, welke bij de eerste opwellingen der droefheid

{==639==} {>>pagina-aanduiding<<}
vruchteloos hun vermogen beproeven, eindelijk den gewenschten toegang kan bezorgen; en hoe derhalve zoowel de treurige als de vertrooster zich hieronder hebbe te gedragen? Het is alleen het tijdsverloop, dat hier heilzaam kan werken; en het is dit weldadig vermogen des tijds, om het gevoel van tegenspoed te verzachten, met welks beschouwing ik in de eerste voorlezing, welke ik in deze vergadering doe, uwe aandacht wensch bezig te houden. Ik meen hierin een onderwerp gevonden te hebben, voor het oogmerk onzer voorlezingen allezins gepast, voor niemand onbelangrijk, schoon milde zegen hem verblijdt, en voor hem, wien tegenspoed bedreigt of bedroeft, voorzeker van een dubbel gewigt. En zoo eigene ervaring en eigen gevoel aan een voorstel kracht en leven kunnen bijzetten, zal voorzeker het mijne uwer opmerkzaamheid niet geheel onwaardig zijn. Ik zal u dan het weldadig vermogen des tijds, om het gevoel van tegenspoed te verzachten, uit de volgende drie voorname oogpunten voorstellen.

I.De tijd maakt ons aan het gevoel van tegenspoed gewoon.

II.De tijd leert ons, dat de gevolgen onzer rampen niet altijd zoo noodlottig zijn, als wij ons in den beginne hadden voorgesteld.

III.De tijd doet ons het veelvuldige en nooit gedachte goede zien, dat uit ons lijden voortvloeit.


I. De tijd maakt ons aan het gevoel van tegenspoed gewoon. - De gewoonte, te regt de tweede natuur genoemd, oefent op den mensch, in duizende opzigten, een schier onwederstaanbaar vermogen. Dit vermogen heeft niet zelden voor de zedelijkheid ontzettende gevolgen, brengt dikwijls bij dieven, spelers, dronkaards, wellustelingen, en andere ondeugenden, de treurigste gewetenloosheid, zelfverlaging en verharding des harten voort. Aan den anderen kant, echter, werkt de kracht der gewoonte weldadig op de menschelijke deugd, en doet de beoefening van matigheid, zelfbeheersching, kuischheid en andere deugden tot eene ge-
{==640==} {>>pagina-aanduiding<<}
lukkige hebbelijkheid worden. Maar vooral is de gewoonte voor den man, die kwade dagen heeft, eene zachte troosteres. Bij de eerste losbersting van het hevig aangedane gevoel zwijgen niet alleen rede en Godsdienst, maar ook de vriendschap staat van verre, gevoelt zich te magteloos om te troosten, en eerbiedigt, billijkt slechts de smart. Tranen bezorgen den beklemden boezem lucht. En de eerste noodlottige dag, waarop het lijden begon, is reeds voorbij! Niet zelden wordt hij van eenen slapeloozen, duldeloos langen nacht opgevolgd. Dan, ook eindelijk breekt de dageraad aan, en de liefelijke morgenzon verspreidt vrolijkheid en licht, tot troost van het lijdend hart. Afgepeinsd en door denken verward, opent zich de ziel allengskens voor zachtere gewaarwordingen, en de storm der droefheid begint zachtkens af te drijven. Nog kruipt de tijd met het smartgevoel langzaam voort, maar voert het toch onmerkbaar op zijne vleugelen mede. Van tijd tot tijd neemt het in sterkte af, en wordt eindelijk eene zacht weemoedige herinnering van het doorgestane leed. Deze vat nu post in de ziel, vereenigt zich ongevoelig met al haar bedrijf en genot, veredelt en verhoogt beide, en wordt eene dierbare bron van den edelsten wellust. - Wanneer langdurige voorspoed het eerst door tegenspoed wordt afgewisseld, bij het allereerste verlies van een
dierbaar pand, noemen wij onze smart dikwijls onverdragelijk; maar wordt de slag nog eens of meermalen herhaald, dan wordt ook, in de meeste gevallen, ons gevoel daaraan naar evenredigheid gewoon. Hevige schokken, welke anderen uit hun middelpunt verdringen, zullen ons, schoon wij daaraan nimmer eene Stoïsche ongevoeligheid tegenstellen, niet zoo ligt overhoop werpen, wanneer wij reeds te voren met den tegenspoed vertrouwd zijn geworden. Met ontzetting hoort de krank wordende de eerste aankondiging des Geneesheers, dat zijne ziekte ernstig begint te worden; maar, zoo zij lang duurt, neemt ook zijn geduld en lijdenskracht niet zelden in sterkte toe. Hij, wien

{==641==} {>>pagina-aanduiding<<}
een treurig toeval van het gebruik zijner gezonde ledematen beroofde, bejammert eerst dit gemis met heete tranen, maar wordt door den tijd daarmede verzoend. Veelbelovende zonen en dochteren, voorwerpen der schoonste, streelendste verwachting, worden onverwacht aan het bloedend ouderhart ontrukt. Stom van smart, of smeltende in tranen, welke nimmer schijnen te zullen opdroogen, staan zij daar bij het sterfbed, bij de doodkist, bij het graf van hun kroost. Maar de bange, hartverscheurende stonden van sterven, boven aarde staan en begraven, hoe traag kruipend voor het gevoel, zijn toch eindelijk daarhenen, de dagen van smartverzachtende werkzaamheid keeren weder, en de tijd geeft aan verstand en Christendom derzelver verlorene regten terug. Ja, waar ook het knagend verdriet zijnen somberen zetel heeft gevestigd, welke smart er hier en elders wordt geleden, hoe wanhopig ook vele tranen daarhenen vloeijen, tot welke mislukkingen van eerlijken arbeid of vervolging des ongeluks de sterveling ook immer gedoemd worde, de tijd, die op den rampspoed volgt, is balsem voor het diepgewonde hart; ook op hem kunnen wij onze bekommernissen werpen, ook door hem wil de Vader der menschen voor ons zorgen; en, waar geene onschuld of deugd ons tegen smartgevoel kan beveiligen, waar ons hoogste heil onze rampen noodzakelijk maakt, waar de hand der eeuwige Wijsheid en Liefde die als opvoedingsmiddelen voor hare kinderen wil gebruiken, schonk Zij tevens aan den tijd het weldadig vermogen, om ons aan het gevoel van tegenspoed te gewennen.
II. Daarenboven leert ons de tijd, dat de gevolgen onzer rampen niet altijd zoo noodlottig zijn, als wij ons in den beginne hadden voorgesteld. - Wanneer wolken van droefheid de ziel benevelen en ieder uitzigt verdonkeren, is de kortzigtige sterveling zoo ligt genegen, om alles verloren, zijnen toestand voor geheel hopeloos te verklaren. Ieder mensch, wiens hart voor blijde gewaarwordingen openstaat, is in die zelfde mate

{==642==} {>>pagina-aanduiding<<}
ook vatbaar voor het gevoel van grievende smart. Hoe treffender nu de slagen zijn, welke de rampspoed hem toebrengt, zoo veel te meer maakt de droefheid zich van hem meester, en des te minder is hij voor bedaarde overweging geschikt. Nu vertoont zich het lijden, dat hem treft, in al deszelfs ontzettende zwaarte voor zijn bewolkt gezigt, en hij verbindt hetzelve met eene reeks van gevolgen, waarvan het denkbeeld alleen reeds zijne ziel tot in het binnenste harer gewaarwordingen doet sidderen. Te vergeefs zoudt gij hem het onwaarschijnlijke dier gevolgen vertoonen; hij besluit uit de mogelijkheid tot de zekerheid, en meent u reeds wederlegd te hebben, door u tegen te spreken. Voortaan, denkt hij, is hem op aarde geene vreugde meer bereid; het lagchend gelaat der schoone natuur zal hem niet meer verrukken, de heerlijke lente hem even zoo onverschillig wezen als de barre winter, en de vriendschap ophouden de bron van reine genoegens voor hem te zijn. Het leed, dat hem bejegende, beschouwt hij als een beginsel der smarten, en zwarte wolken, van onheil zwanger, pakt zijne verbeelding reeds boven zijn hoofd zamen. Dan, zijn gevoel van tegenspoed is te hevig, om duurzaam te wezen. Ontzonk hem een gedeelte van zijnen voorspoed, de tijd doet hem al spoedig, bij het bedaren zijner droefheid, het dierbare der overblijfselen van voormalige welvaart gevoelen. En werden dierbare panden hem door den dood van het hart gerukt, hij voelt allengskens den band naauwer toehalen, die hem vasthecht aan hen, die nog overgebleven zijn. Zoo gaat het tevens met andere onheilen, welke hier den sterveling zijn beschoren. Bange onrust en knellend hartzeer maken zich van onze ziel meester, wanneer wij, bij meerdere verdiensten, ons zelfs door anderen toegekend, onwaardigen aan ons voorgetrokken zien; doch de tijd doet ons de heugelijke ontdekking, dat men ons nog niet geheel, niet algemeen miskende, en maakt ons elk bewijs van de achting en liefde onzer medemenschen, dat wij
vervolgens

{==643==} {>>pagina-aanduiding<<}
ontvangen, zoo veel te treffender en gewigtiger. Het mislukt ons, onze omstandigheden te verbeteren; wij worden tegengewerkt, en ons lot neemt eene ongedachte wending. Dit vervult onze ziel met bittere spijt, en wij gevoelen al het onaangename, al het grievende der teleurstelling. Maar de tijd billijkt ons misnoegen niet. Hij helpt ons den rampspoed overwinnen, over tegenkanting zegevieren, en opent ons uitzigten, waarvan de mogelijkheid ons ongeloofelijk toescheen. Ja, al hadden wij van onzen voormaligen voorspoed niets, dan de puinhoopen, overgehouden; al bedekte een nacht van bange zorgen het uitzigt onzer hope; al wisselt voorspoed en tegenspoed zich op ons levenspad met de snelheid des bliksems af - de weldadige hand, des tijds zal onze smart verzachten, onze tranen droogen, ons aan de menschenliefde, aan de vriendschap, aan den Godsdienst hergeven, en ons bronnen van troost, van hope, van blijdschap openen, voor welke de eerste droefheid ons oog benevelde, maar welke de tijd ons dankbaar doet gebruiken en zegenen.
III. En dit leidt mij als met de hand tot mijne derde en laatste bijzonderheid; zij is deze: de tijd doet ons het veelvuldige en nooit gedachte goede zien, dat uit ons lijden voortvloeit. - Dat onze rampen niet alleen geene noodlottige, maar zelfs goede, heilzame gevolgen zullen hebben, dit komt ons, in de bange ure des wederspoeds, als eene wonderspreukige stelling voor. En echter is geene uitspraak waarachtiger, dan deze. Het is zoo: wie den tegenspoed slechts beschouwt als het uitwerksel van een blind noodlot, dat, in zijne heillooze vaart, ons zoowel als anderen treft, en zoowel den wijzen als den dwazen, zoowel den gemoedelijken als den gewetenloozen, zoowel den vlijtigen als den luiäard, zoowel den vergeten' braven als den aalzienlijken booswicht, zoowel den wegschuilenden menschenvriend als den gekroonden menschenplager, zoowel den voorbeeldigen vader als den bederver van zijn kroost, zoowel de sieraden en weldoeners als de

{==644==} {>>pagina-aanduiding<<}
schandvlekken en ballasten der aarde doelloos daarin medesleept; wie zóó den tegenspoed beschouwt, ziet noch wijsheid in de bedoeling, noch goedheid in de gevolgen. Wrevelig staart zijn verwilderd oog de treurige overblijfselen zijns gesloopten voorspoeds aan; het bang verdriet knaagt duldeloos aan zijnen lijdenden boezem; de toekomst ligt in nachtelijk duister dreigende voor hem, en vertwijfeling foltert zijne ziel. Betreurenswaardige toestand! Helaas! dit wordt er dan van den mensch, wanneer valsch-wijsgeerige drogredenen dat geloof aan eene alles besturende Voorzienigheid uit zijne ziel verbannen, dat even zoo redelijk en echt wijsgeerig, als Christelijk en heilzaam is, en waarvan ik de volkomene overtuiging bij allen, welke mij heden hooren, op goede gronden vooronderstelle. Verlicht door dit zoo weldadig geloof, merken wij door den tijd allengskens op, dat een kleiner onheil ons voor een grooter kwaad beveiligde, of leeren wij het goede, dat wij bezitten, meer dan voorheen hoogschatten, dankbaar, matig, vergenoegd genieten. Ja, wie is in staat, al het onloochenbare, nooit gedachte goede, dat uit den tegenspoed, zoo hij slechts in goeden grond valt, voor 's menschen waarachtig geluk voortspruit, te berekenen? De tegenspoed maakt dan den man, wiens onbegrijpelijke ligtzinnigheid in zijnen voorspoed ons ergerde, bedachtzaam en ernstig. Van de deelgenooten zijner losbandige vermaken niet meer omgeven, wordt voor het eerst de lust tot zelfkennis bij hem opgewekt, wiens ongelukkig belang te voren medebragt, om aan zich zelven onbekend te blijven. Het gevoel, het grievend gevoel des wederspoeds is zoo zeer geschikt, om den mensch dien laatdunkenden eigenwaan, die buitensporige begrippen, welke hij, door zijnen voorspoed opgeblazen, van zijne vermogens en verdiensten koestert, van tijd tot tijd te ontnemen, en door gevoelens van nederigheid te doen vervangen. De tegenspoed boezemt dikwijls zoodanigen gemoederen
menschenliefde in, tot welke de klaagtoonen der lijdende mensch-
{==645==} {>>pagina-aanduiding<<}
heid nimmer te voren doordrongen. De rampspoed, door den tijd geholpen, ontneemt aan 's menschen ondeugende driften niet zelden dat onzalige voedsel, hetwelk de voorspoed aan dezelve verschafte; ontneemt den gierigaard zijne schaamtelooze hebzucht, den eerloozen zijne drift naar vuil gewin, den heerschzuchtigen zijne heillooze kracht van onderdrukking, den zwelger en brasser den toevoer voor zijne brooddronkenheid; bezorgt matiging, zoo al geene uitdooving, aan het vuur, dat den boezem des vuigen wellustelings verteert; doet hem, die zijn hoogste geluk alleen in zinnelijk, dierlijk genot plaatste, van lieverlede smaak vinden in de goederen van verstand en hart, Godsdienst en deugd, menschenliefde en toekomstige zaligheid. Heilvolle rampspoed, welke den sterveling daartoe opleidt! Weldadig vermogen des tijds, dat aan de rampen dezes levens die heugelijke strekking kunt geven! Door u alleen worden wij met het leven verzoend, met het lijden bevredigd, in nood en dood meer dan overvloedig vertroost. Gij doet de twijfelingen over ons lot verdwijnen, heldert onze uitzigten heerlijk op, wischt de tranen af, ons door het leed afgeperst, houdt onze krachten en onzen moed onder de hevigste schokken staande, en lost al onze bange gewaarwordingen op in deze zegevierende overtuiging:

Het raadsel is gelost, hoe digt met nacht omkleed, 
Het groote raadsel, dat zoo vaak mij siddren deed: 
Bij al de ellenden, die de schepping hier misvormen, 
Bij al de rampen, die hier beurtlings op ons stormen, 
Bij al het lijden, daar de menschheid onder zinkt, 
Bij al de tranen, die het aardrijk rustloos drinkt, 
Bij al de graven, die ons overal omringen, 
Wil God het waar geluk van zijne stervelingen. 




De maag.

De beroemde Brabander helmontius, eens ako-
{==646==} {>>pagina-aanduiding<<}
nijt genomen hebbende, geraakte in eene vreemde soort van verrukking, waarin hij bespeurde, dat zijn denkvermogen van het hoofd naar de maag verhuisd was. Velen, die zich beter in de physiologie ervaren rekenden dan hij, hebben den goeden man hartelijk uitgelagchen, dat hij zulk eene vreemde zielsverhuizing voor mogelijk hield; en zij haastten zich, om op hem het gezegde van cicero toe te passen, dat er niets zoo ongerijmd is, of het is wel eens door den eenen of anderen wijsgeer beweerd geworden. Tegenwoordig evenwel hebben de magnetische slaapwandelaars den omtrek der maag wederom in aanzien gebragt, en de waarneming van helmontius heeft op nieuws geloofwaardigheid verkregen. En wanneer de vereenigde stem van alle eeuwen en volken iets afdoet, om eene twijfelachtige zaak als eene zekere waarheid te begroeten, dan moeten wij aan de vreemde meening van dien Brabander, welke hij op de straks gemelde en op eenige andere waarnemingen grondde, dat namelijk de maag het hoofdpunt is, waar ons ligchamelijk bestaan met ons geestelijk bestaan zamenvloeit, meer dan een' schijn van waarheid toekennen. Wij zullen toch spoedig zien, dat dit ingewand eene te gewigtige rol speelt op het tooneel der wereld, dat ons bestaan niet alleen, maar ons geluk er te veel van afhangt, om het alleen aan te merken als eenen zak, dien men dagelijks met vleesch en aardappelen vult, en met water, bier, of, zoo men niet anders heeft, met een glaasje bourgonje, nat houdt.
Van de geboorte des menschdoms tot op onzen tijd, onder welke gedaante het zich vertoond hebbe, zien wij het de maag, als het voornaamste gedeelte van zijn aanwezen, zoowel in zich zelven, als in anderen, vieren en vereeren. Zoo men eenig onderscheid vindt, het is, dat bij zulke volken, bij welke de maag hare stem nog onvermengd laat hooren, de hoeveelheid, bij zulke, waar de smaak het zintuig van de maag is geworden, de keur der spijzen de mate van den eerbied te kennen geeft, dien men elkander betoonen wil. -

{==647==} {>>pagina-aanduiding<<}
Er is geen feest, noch aan de hoven der vorsten, noch in de schamele hut, waarin men haar niet het grootste aandeel geeft, dat men kan. De geheele offerdienst van Heidenen en Israëlieten was eene zijdelingsche vereering van dat ingewand. Er wordt geene staatsregeling ontworpen, geen plan voor een' veldtogt beraamd, geen vrede gesloten, zonder dat wij alles door de vereenigde handen van den kok en keldermeester bekrachtigd en verzegeld zien. De maag is het magtige beweegrad der maatschappelijke machine. Zij is de thermometer van de zedelijkheid en het geluk van een volk. Zoo lang de maag nog zuiver en onbesmet is, wordt ook de smaak alleen door den honger geregeld, de spijsvertering heeft eenen goeden voortgang, en de sappen blijven goed. Maar is de maag eens bedorven, dan worden het de sappen ook, dan verdwijnt de ware honger, en maakt plaats voor eenen vreemden lust, om slechts datgene te eten, wat de natuur er niet toe geschikt heeft, de verteerbaarheid der spijzen naar derzelver zeldzaamheid en kostbaarheid te berekenen, zich met aangezette kruiderijen eene drooge keel te bezorgen, en den brandenden dorst met sterk verhittende wijnen te koelen. De involging dezer zucht, te meer ontoombaar, omdat men er eene zekere eer in stelt, maakt ledige beurzen en berooide hersenen. En, wat nog erger is, zij steekt aan als eene pest, en laat niemand vrij: want, zoo lang de wereld stond, zijn de verstandigen in den lande, in de dingen des dagelijkschen levens, gewoon de zotten te volgen. Eene gestadige koorts, het gevolg der scherpe sappen, die het hart tot allerlei booze lusten prikkelen, wordt weldra eene ware volksziekte, en het geheele leven eene onafgebrokene ijlhoofdigheid. Eindelijk komen de maaltijden bij Cethegus, en de petits soupers te Parijs, waar een Komediant of een landlooper zich vertrouwelijk naast den Maarschalk of den Minister plaatst, en, nog vrijmoediger door den spotzieken
champagne, eerst hunne plaats aan tafel inneemt, en vervolgens, vroe-
{==648==} {>>pagina-aanduiding<<}
ger nuchteren dan zij, hun maarschalksstaf en portefeuille ontfutselt, en beide genadig daarhenen schuift, vanwaar hij kwam.
Om regt te kunnen oordeelen over den invloed der maag op de zedelijke welvaart en het geluk des menschen, behoeven wij slechts den dag van den nijveren handwerksman te vergelijken met dien van hem, wiens leven een gedurige maaltijd is. Terwijl de eerste vlug en sterk zijn bed verlaat, met lust aan den arbeid gaat, van den vroegen morgen tot den laten avond zwoegt en slaaft, en zijn sober maal gretig nuttigt, ziet gij onzen luijen crassus, nog vol van den wijn van gisteren, met een bleek en bol aangezigt, het hoofd met doeken omwonden, op den laten middag het dons verlaten, en al geeuwend en hompelend het dikke lijf naar de ontbijttafel slepen, bij welker sierlijke netheid de logge meester deerlijk afsteekt, die dan eerst eene menschelijke gedaante begint te krijgen, wanneer eenige glaasjes van een' vreemden ochtendwijn en eenig fijn gebraad een flaauw vuur door de verslapte aderen verspreid hebben. Dan eerst is hij in staat zijn toilet te maken voor het diné, waar hij het overig gedeelte van zijnen dag bezigheid zal vinden. Waartoe zou onze crassus voor dien dag ook anders geschikt zijn? Maar wanneer dit nu de geschiedenis is, niet van een' enkelen dag, maar van een geheel leven, niet van een' enkelen lediglooper, maar van geheele standen in de maatschappij: dan gevoelt ieder, dat het meer dan tijd is voor eene grondwettige herstelling. Hoe juist! Het is, alsof ik eene partij bestoven drinkebroers tot elkander hoore zeggen: Komt, laat ons nu eens nuchteren zijn! Het zal hun evenmin gelukken, als het den gierigaard gelukt mild te wezen, den wellusteling ingetogen. Even als met de ziel, is het met het ligchaam. Gelijk die neigingen des gemoeds, waaraan men op den duur toegeeft, eindelijk hebbelijkheden en tot eene tweede natuur worden, zoo wordt ook de beweging van die deelen onzes ligchaams, welke wij het meest oefenen, het

{==649==} {>>pagina-aanduiding<<}
gemakkelijkst, het sterkst, en krijgt eindelijk de overhand op alle andere. Ons ligchaam is eene bepaalde mate van kracht toebedeeld, welke oorspronkelijk, naar het bijzonder gewigt der deelen, naar evenredigheid gelijkmatig verspreid is. Maar wordt er van eenig ligchaamsdeel, op den duur, meer gevergd, wordt het meer ingespannen, dan het moest, dan vloeit daarhenen alle kracht en leven; de overige deelen ontvangen minder, worden trager en minder werkzaam. Speelt derhalve de maag den baas, dan kunnen hoofd en handen onmogelijk sterk genoeg leven. Men gevoelt zich dan slechts lustig en welgesteld in de maag, maar ongeschikt om te denken of te werken.
Het ware inderdaad te wenschen, dat de menschenkinderen met dit gewigtig deel wat minder op hadden; dat zij er zich niet meer mede bemoeiden, dan b.v. met de hersenen, met de lever, of met de nieren, waaraan niemand ooit denkt! Want, niet voldaan, dat men haar, door gedurige inspanning, telkens van de wijs afbrengt, bemoeit er zich ieder mede, om haar weder op de wijs te brengen; en er wordt zelden een huishouden opgezet, waar de jonge vrouw, bij eene menigte recepten om de maag te bederven, er ook niet een of ander krijgt om haar op te wekken, te versterken of schoon te maken. Het groote geheim der Geneeskunst bestaat, in veler oogen, in de kunst om het ligchaam te zuiveren en de maag aan de kook te helpen. De groote hippocrates kende geen ander. Dit is een nieuw bewijs, dat de mensch nergens meer belang in stelt, dan in zijne maag: want het gaat vast, dat het gebrekkige van eenig ding hier op aarde het zekerst bewijs is, dat de mensch het ter harte neemt.
Kon men de menschen slechts zoo verre brengen, dat zij den ouden helmontius geloofden, en er vast van overtuigd waren, dat van de maag ons geheele bestaan hier op aarde afhangt! In de eerste dagen van dat geloof zouden ik en mijne overige kunstbroeders het gewis drok hebben met een' ieder te wijzen, hoe hij

{==650==} {>>pagina-aanduiding<<}
zijne maag bewaren moet. Wij zouden zeker niet aan allen hetzelfde raden; maar het zoude, bij elk, toch hierop neêrkomen, dat hij zijn best dede, eens regt honger te krijgen, niet te drinken zonder dorst; die beide trouwe wachters van onze maag en onze gezondheid wat meer in eere te houden, dan wij gewoonlijk doen; den eersten niet te dwingen, om voor den dag te komen, als het zijn tijd is om te slapen; den laatsten niet al te veel te vieren; opdat niet de eerste gemelijk worde en, voor altijd, zijn afscheid neme, en het met den laatsten ga, als met eene meid, die men te veel meester laat in kelder of keuken, en die weldra, den bezem opnemende, naar haren zin, het geheele huis riddert: zoodat wij eindelijk genoodzaakt zijn, ons hongerloos maar dorstig leven met de waterzucht te eindigen.
J.V.


Over het zeer algemeen verlangen naar een nieuw zamenstel van wetten.


........ Non gloria nobis 
Causa, sed utilitas officiumque fuit. 
 
ovidius. 


Meermalen den wensch en het verlangen hoorende te kennen geven, dat wij eens eenmaal den Franschen Codex van Wetten door eene eigene wetgeving mogten vervangen zien, werd bij mij de lust opgewekt, na te gaan, of dit verlangen van vele der ingezetenen van de Noordelijke gedeelten der Nederlanden (misschien huisvest het ook in de harten van vele der ingezetenen van de Zuidelijke gedeelten; doch, daar minder bekend zijnde, kan ik daar niets van zeggen) eenigen grond had? Vooral werd deze lust aangeprikkeld, toen de nieuwspapieren ons het berigt gaven, dat de Staten van de Provincie Luik er anders overschenen te denken, en besloten hadden, Z.M. vertoogen te doen, als den

{==651==} {>>pagina-aanduiding<<}
wensch der geheele Provincie bevattende, ook onder anderen om de Fransche wetboeken in stand te doen blijven, behoudens de onvermijdelijk geoordeelde en door plaatselijke omstandigheden noodzakelijk gewordene veranderingen.
Uit dit mijn onderzoek zijn voortgevloeid deze losse aanmerkingen, welke ik Ul., Mijneheeren! toezende, met vrijlating, om dezelve, des verkiezende, in het Mengelwerk van uw zoo zeer geacht Maandwerk te plaatsen.
* * *
Toen, in den jare 1813, ons Vaderland wederom deszelfs rang onder de volken mogt hernemen, was het een zeer wijze maatregel van den Souverein, dat de door napoleon gemaakte en door hem bij ons ingevoerde wetten in kracht en werking zouden blijven, totdat eene eigene wetgeving dezelve zoude kunnen vervangen. Een ieder was zoo zeer overtuigd van de volstrekte noodzakelijkheid van dezen maatregel, dat de algemeene geest des volks denzelven volkomen goedkeurde, toejuichte, en er zich naar schikte. Een ieder toch begreep, dat eene plotselinge vernietiging en ophouding dier wetten de grootste verwarring in alle geregtelijke handelingen zoude moeten te weeg brengen, welke voor den Staat in derzelver gevolgen hoogst nadeelig moest wezen; terwijl de staatsomwentelingen het oude gebouw zoodanig hadden geschokt en verwoest, dat er niet te denken was, om dadelijk van hetzelve weder gebruik te maken. Niemand klaagde derhalve, die de zaak met bedaardheid doordacht, maar erkende de nuttigheid en noodzakelijkheid van dezen maatregel. Doch, nu er bijna vijf jaren na die herstelling zijn voorbijgegaan, en dat zelfde Wetboek nog is en blijft het rigtsnoer onzer daden, is het niet vreemd, dat het verlangen hand over hand begint toe te nemen naar een zamenstel van eigene wetten. De klagt van cicero wordt de algemeene klagt, dat het Vaderland wel van den dwingeland bevrijd is, maar dat zijne be-
{==652==} {>>pagina-aanduiding<<}
sluiten nog worden behouden en gevolgd, nog het rigtsnoer zijn, naar hetwelk de burgerlijke handelingen moeten aangegaan en beoordeeld worden. Het verlangen, derhalve, om ook eens daarvan ontheven te worden, openbaart zich vrij algemeen.
Is dit nu zoo ongerijmd? zoo ongegrond? Waarlijk niet! Immers, in aanmerking nemende, dat tot het wezenlijk aanzijn en bestaan van een vrij volk ook gerekend wordt te behooren, dat hetzelve onder zijne eigene burgerlijke wetten leve, moet dit verlangen in den boezem van den, zijne waarde nog gevoelenden, Nederlander ontvlammen. Het volk, dat slechts zamenschoolt en in vereeniging leeft zonder wetten, is geen vrij volk, maar een hoop roovers, eene woeste bende; of het zijn slaven van éénen enkelen, die, door zijne meerdere sterkte of slimheid, het kan en weet te overheerschen, en zijne willekeur als eene wet doet gelden. Van zulk eene horde, slechts in zekere vereeniging uit behoefte zamenlevende, onderscheidt zich een beschaafd volk. Dit heeft zijne wet, onder welker schaduw het vrij en veilig al de voordeelen eener burgerlijke zamenleving geniet. Maar wordt dit volk overheerscht, ontneemt de overheerscher aan hetzelve deszelfs wetten, en voert hij bij hetzelve zijne wetten in, dan verliest zulk een volk den naam van een vrij volk; en heeft het dezen daardoor verloren, dan ook kan het denzelven niet weder volkomen herkrijgen, dan door ontheven te worden van die vreemde en uitheemsche wetten. Tot de bestanddeelen van een' vrijen Staat toch behoort niet alleen een eigen gekozene regeringsvorm, maar ook eigene aangenomene en vastgestelde wetten.
Vreemde en opgedrongene wetten voor zich blijvende behouden, kan het ook niet missen, of de blaam van zwakheid is moeijelijk uit te wisschen. Het geeft toch ongetwijfeld een onvermogen te kennen, zich zelven geene regelen te kunnen vormen, waarnaar de burgerlijke handelingen zich zouden moeten schikken; en er ligt altijd in opgesloten eene erkende afhankelijkheid van dat

{==653==} {>>pagina-aanduiding<<}
volk, welks wetten men blijft volgen en behoudt; men geeft aan hetzelve stilzwijgend toe, dat het grootere vorderingen gemaakt heeft in verlichting en beschaving, in kunsten en wetenschappen; dat het op zulke kundige mannen roem mag dragen, die alleen in staat waren, en al de vereischte hoedanigheden en bekwaamheid bezaten, om wetten te kunnen voordragen, geschikt om het geluk eener burgerlijke maatschappij te doen bestaan, te doen voortduren. - Inderdaad, wanneer dit zoo ware, hoe beklagenswaardig was dan niet de toestand van ons Nederlandsche volk! Maar neen, het is verre vandaar; en juist omdat het zoo niet is, dringt de verontwaardiging in het hart van elken regtgeaarden Nederlander, bij de enkele gedachte zelve, dat zulke onteerende gevolgtrekkingen uit de voortduring en instandhouding der Fransche wetten zouden kunnen gemaakt worden. Wij toch kunnen en mogen wedijveren met andere volken om den prijs der overwinning, als het op vordering in beschaving en verlichting, in kunsten en wetenschappen aankomt; ja, ons zoude welligt, voor eene onpartijdige regtbank, de prijs worden toegekend. Wij kunnen, wij mogen, wij durven ons beroemen, kundige mannen te kunnen leveren, welke de vereischte bekwaamheid bewezen hebben te bezitten, om een zamenstel van goede wetten te maken. Waarlijk, het denkbeeld, dat de Nederlandsche naam ten onregte te schande zoude gemaakt worden, is ondragelijk, en het verlangen naar eene eigene wetgeving moet dan ook dringend worden. Kan men de drijfveêr van hetzelve onedel noemen, indien het de eer van het geheele volk geldt, indien het den wensch te kennen geeft, gaarne te behooren tot eene vrije natie, gaarne een deel uit te maken van een volk, hetwelk zijne eigene, vrijwillig aangenomene, wetten volgt?
De vrees, vervolgens, en het zekere vooruitzigt, dat eene zoo voortdurende instandhouding der Fransche wetten wanorde en eene zeer verderfelijke ongelijkheid

{==654==} {>>pagina-aanduiding<<}
in het geheele burgerlijke regt, eene verlamming en vertraging in de regtsoefening zal voortbrengen, hetwelk op het algemeen belang den grootsten invloed heeft, moet dit verlangen bij elken beminnaar van zijn Vaderland doen geboren worden. Toen onze vaderlandsche wetten geleken naar een gebouw, dat, zonder ontwerp, ingevolge van allerlei gevallen, noodwendigheden of grillen, langzamerhand opgerigt, of liever afzonderlijk uit stukken zamengesteld was, waardoor onmogelijk iets anders voortgebragt konde worden, dan eene veelhoekige en wanstallige figuur, een ongerijmd mengsel van antiek, Gottisch, en nieuw, ontstond er eene onzekerheid van regten, waarover men zich met alle reden beklaagde. Maar wat moet dan nu het vooruitzigt zijn, als langzamerhand, hoezeer dan ook onder zekere bepalingen en wijzigingen, vele oude kostumen, keuren en privilegiën herleven; als, zoo ongemerkt, een provinciaal, stedelijk en plaatselijk regt zijnen vorigen rang weder tracht te herkrijgen? Immers geen ander, dan dat daaruit een zamenmengsel van antiek nieuw Hollandsch en Fransch regt moet ontstaan, hetgene weder tot dezelfde gevolgen zal leiden. De voornaamste oorzaak van dit verschijnsel ligt, naar mijn gevoelen, daarin, dat de Fransche Codex voor ons land in het algemeen niet geschikt is, niet overeenstemt met onze zeden, niet gewijzigd is naar ons karakter, en alzoo ondoelmatig. Daarvan moet het natuurlijk gevolg zijn, dat, van tijd tot tijd dit gebrekkige wordende ondervonden, hetzelve door andere wijzigingen en bepalingen moet verholpen worden, waardoor eindelijk de algemeene wet onkenbaar wordt, en die nieuwe en veranderde instellingen ten laatste even zoo vele nieuwe wetten worden, die mede op zich zelve een ander wetboek voortbrengen. Met zeer veel wijsheid, gelijk ik gezegd heb, hield de Souverein, bij de herstelling van ons Vaderland, de Fransche wetten in stand; maar aan het scherp vooruitziend oog van Denzelven ontglipte het ook
geenszins, dat dit gebeuren

{==655==} {>>pagina-aanduiding<<}
moest, en vandaar gelastte dan Z.M. ook, bij besluit van den 1 December 1813, alle justitieele Autoriteiten, om, bij provisie, en tot daaromtrent nadere bepalingen zouden zijn gemaakt, voort te gaan, en regt te spreken, overeenkomstig de nog in vigeur zijnde wetten, met inachtneming der vormen daarbij voorgeschreven, onverminderd zoodanige modificatiën, als in vervolg van tijd zouden worden vastgesteld. En al dadelijk moesten in het lijfstraffelijk regt eenige modificatiën gemaakt worden. Zoo werden, uit aanmerking, dat de strafbepalingen, in het tot nog toe in vigeur zijnde wetboek van het strafregt voorkomende, voor dit land ongeschikt en alzoo geheel ondoelmatig waren, bij besluit van Z.M. van den 11den December 1813, in dezelve eenige veranderingen vastgesteld; - en op grond, dat, vooral in een land van koophandel, het met voorzigtigheid verleenen van surcheances van betaling zeer nuttig kan zijn, werd deze, bij het Wetboek geheel onbekende, maatregel weder ingevoerd en daargesteld, bij besluit van den 29 Januarij 1814. - Al de formaliteiten, welke het Wetboek wil in acht genomen hebben, dat bij verkoop van vaste goederen, waarbij minderjarigen zouden zijn geïnteresseerd, of die behoorende zijn aan boedels, aanvaard onder beneficie van Inventaris, werden, bij de wet van den 12 Junij 1816, afgeschaft, en eenige andere daarvoor in de plaats gesteld.
Daar nu reeds, in een bestek van weinige jaren, de Souverein het noodig heeft geacht, deze en andere medificatiën en veranderingen in de Fransche wet te maken, is het immers te voorzien, dat, bij eene langere instandhouding dier wet, nog meerdere veranderingen zullen moeten gemaakt worden, ten einde dezelve beter te doen overeenstemmen met onze behoeften en zeden, geschikter en alzoo doelmatiger te doen zijn. En zoude dan het verlangen, om liever dit geheele, voor ons ongeschikte, gebouw te sloopen, en een nieuw in deszelfs plaats te stellen, kunnen misprezen worden?

{==656==} {>>pagina-aanduiding<<}

Het is zoo, en ik wil het gaarne toestemmen, deze veranderingen en modificatiën voorzien weder in hetgene wordt weggenomen, en in dezelve vindt men tevens de noodige bepalingen, naar welke men zich in zijne handelingen rigten moet; met één woord, er wordt wel een gedeelte der algemeene wet weggenomen, maar men is daarom niet zonder wet. Dan, desniettegenstaande blijft het zeker, dat, door gestadig deze en dergelijke middelen te moeten aanwenden, om de algemeene wet voor ons geschikt te maken, de eenheid, vastheid en regelmatigheid in de algemeene wet moeten verloren gaan, welke echter vereischten zijn, in een goed zamenstel van wetten onmisbaar; terwijl daarenboven alle veranderingen, bijvoegselen en modificatiën eene ongeschiktheid, ondoelmatigheid, gebrek en zwakheid in eene wet doen blijken; hetwelk op de denkwijze der ingezetenen omtrent dezelve den grootsten invloed heeft, zoodat zij niet die achting en eerbied kan blijven behouden, welke men aan de wet verschuldigd is. De zoo zeer te vreezene onzekerheid, derhalve, in het burgerlijk regt, welke daaruit volgen moet; de afwijkingen, welke op vele plaatsen reeds zoo zigtbaar in het oog vallen; de verguizing en minachting, waaraan de algemeene wet blootgesteld is, moeten elk verlangend doen uitzien naar eene eigene wetgeving. Wie is er, die de ondervinding en de geschiedenis van vorige tijden raadpleegt en oplettend gadeslaat, die niet weet, dat in eenen Staat, waarin de menschen wegens hunne reëele en personeele belangen onzeker zijn, waarin de algemeene wet verguisd wordt, het groote doel, het inwendig geluk des volks, nooit zal kunnen bereikt worden?
Het vrij algemeen verlangen naar een' eigen' Codex van wetten vindt ook verder geen' geringen grond, wanneer ik, bij het reeds aangevoerde, nog in aanmerking neem, dat de gulden spreuk van den Regtsgeleerde celsus, dat de ware kennis der wetten niet in het weten der woorden, maar in het vatten van derzelver

{==657==} {>>pagina-aanduiding<<}
geest en bedoelingen gelegen is, steeds behoort gevolgd te worden, welke intusschen nooit naar behooren kan worden betracht, wanneer men wel den wijsgeerigen, maar niet den geschiedkundigen grond volkomen kent, waarop vele stellige wetten rusten en haren oorsprong uit afleiden. Vandaar toch, dat de geschiedenis van eene wet en van een wetboek zulk eene aanzienlijke bijdrage tot de naauwkeurige kennis van die wet en dat wetboek is. Daaruit moet dan volgen, dat, om den geest en de bedoeling der Fransche wetboeken, waarin de ware kennis der wetten bestaat, wèl te vatten, men ook de geschiedenis des Franschen rijks, zoo goed als de geschiedenis van ons Nederland, behoorde te beoefenen en wèl te kennen. Op de kennis van al de reglementen, oude wetten, gebruiken en gewoonten van dat land zoude men zich moeten toeleggen, om, in vele gevallen, een waar begrip van de algemeene wet te krijgen, die ook uit deze bronnen haren oorsprong ontleent. Hoe zullen wij het immer met mogelijkheid zoo verre brengen? Wie zal zulks van eenen Nederlandschen Regtsgeleerde met eenige billijkheid en redelijkheid kunnen vorderen? Wie zal het durven eischen van de bijzondere inwoners van Nederland in het algemeen, voor welke toch niet minder, dan voor den Staatsman en Regtsgeleerde, de wet moet dienen? En toch blijft, zonder deze bijzondere, zich zeer wijd uitstrekkende kennis, het regte begrip en de ware kennis van die wetten, waarnaar wij ons rigten moeten, en die onze wetten zijn, gebrekkig, en dagelijks loopen wij gevaar, in dwalingen te vervallen, welke dan onvermijdelijk zijn, terwijl de wet voor ons die duidelijkheid en klaarheid mist, welke echter een van de eerste vereischten van een goed, geschikt en doelmatig wetboek is. - Het Fransche Wetboek, door napoleon voor Frankrijk vastgesteld, moge voor dat land al de vereischten bezitten, welke in een goed wetboek gevorderd worden; maar daaruit volgt geenszins, dat hetzelve
daarom ook voor Nederland zoude

{==658==} {>>pagina-aanduiding<<}
geschikt zijn en behouden kunnen worden, zonder dat men behoefde te vreezen, dat zulks eenig nadeelig gevolg voor het geluk van den Staat zoude hebben. Het gezegde van den wijzen wetgever der Oudheid is te algemeen bekend, om deze gevolgtrekking in goeden ernst te kunnen maken, veelmin te willen staande houden. Ja, juist het tegengestelde konde uit de genoemde stelling gereedelijk bewezen worden.
Men zegge niet, dat het Code Napoleon, op het Romeinsche regt berustende, zoo geheel vreemd van onze regtsgeleerde studie niet kan geacht worden, aangezien dit regt toch lang in vele gedeelten van het Koningrijk in gebruik was. Want men moet onderscheid maken tusschen de algemeene beginselen en de bijzondere bepalingen, welke in eene wet gevonden worden. Ten aanzien van de eerste wil ik wel toegeven, dat de Fransche wet zich zoowel op het natuurregt, als het Romeinsche regt, grondt; dezelve konde buiten deze in geenen deele om; maar, voor zoo verre zeer vele bijzondere bepalingen, zoowel betrekkelijk den stand der menschen, als ten opzigte van derzelver reëele en personeele belangen, (over welke punten het burgerlijk regt handelt) betreft, rust dezelve op vorige oude Fransche wetten, ordonnantiën, gewoonten en gebruiken van Frankrijk. En in zoo verre hebben wij de geschiedenis ook van dat land noodig te weten, om den geest en de bedoeling der wet regt te kennen; in zoo verre was het Fransche Wetboek ons vreemd, is het ons vreemd, en zal het ons vreemd blijven.
De taal, daarenboven, waarin de Fransche wetboeken oorspronkelijk geschreven zijn, is onze landtaal niet; en ofschoon de Fransche taal vrij algemeen gesproken wordt, neemt dit echter niet weg, dat elk, die zijne moederspraak liefheeft, en op derzelver behoud gesteld is, ja daarop den hoogsten prijs stelt, een vurig verlangen moet koesteren, dat ook 's Lands algemeene wetboeken oorspronkelijk in deze zijne landtaal gevonden mogen worden, waarin waarlijk een eerste

{==659==} {>>pagina-aanduiding<<}
steun en vaste grond van zijne hoop blijft, dat de taal, welke voor geene der hedendaagsche talen in rijkdom en voortreffelijkheid behoeft te wijken, niet door eene vreemde taal zal verdrongen worden, welke zoo zeer naar de opperheerschappij dingt, en alle andere talen poogt te verdringen. En, waarom zoude ik het verzwijgen? zij vindt in de eigene dwaasheid van andere volken eene sterke ondersteuning, en een goed vooruitzigt, om hierin eens te slagen, en het oppergezag te bekomen.
Het is ontegensprekelijk waar, dat alle burgerlijke handelingen door de wet aan zekere formaliteiten moeten en behooren onderhevig gemaakt te worden, en dat eene al te groote eenvoudigheid, en weglating van alle vormen, de hoogste wanorde zoude kunnen veroorzaken, ja welligt een Turksch regt zoude doen ontstaan, waarin wij allen zeer weinig smaak zouden vinden; maar het is ook even waar, dat men het te verre kan drijven en tot een ander uiterste vervallen, en juist dit geloof ik, dat in vele gevallen plaats heeft met de bij het Fransche Wetboek voorgeschrevene formaliteiten. In de meeste gevallen maakt en vordert de wet zoo veel omslag, en is er zoo veel bij onder het oog te houden, dat niet alleen vele kosten vereischt worden, om aan eene handeling eenen wettigen vorm te geven, maar dikwijls is geen bijzonder ingezeten in staat, te weten, wat hij daarbij behoort in acht te nemen; dikwijls is dan ook daarvan het gevolg, dat hij zich deerlijk vindt bedrogen, hetgene hij verrigt heeft van onwaarde is, en onwetend de wet overtreedt. Gaat derhalve eene wetgeving daarin te verre, dan stelt zij of eene deur open voor bedrog, of brengt den menschen schade en nadeel toe. Vernedert eene wetgeving (om mij dus eens uit te drukken) zich tot kleinigheden, dan vermindert ook de achting, welke der wet moet toegebragt worden, en het voordeel, hetwelk daarmede zoude kunnen beoogd zijn, gaat geheel verloren. Men is dan steeds bedacht op eenig middel, om de zoo lastige, om-
{==660==} {>>pagina-aanduiding<<}
slagtige en drukkende formaliteiten te ontduiken; en de dagelijksche ondervinding moge beslissen, of ze niet in vele gevallen gevonden worden, waardoor de wet buiten werking blijft en krachteloos wordt. Is het te verwonderen, daar het dikwijls bijna onmogelijk is, om ze zoo naauwkeurig te betrachten, als de wet ze voorschrijft en opgeeft? Maar moet het natuurlijk gevolg daarvan niet zijn, dat vele burgerlijke handelingen op zeer losse schroeven worden gesteld? En, hetgene men veelal ziet gebeuren,
langzamerhand wijkt men hoe langer hoe verder af, en vergeet eindelijk de geheele wet! Aanschrijvingen van hoogere magten, dat men de wet moet volgen; nieuwe wetten, welke andere formaliteiten opgeven, zijn dan hoogstnoodig, om weder in het misbruik te voorzien. Het gebrek ligt echter in de wet zelve, en de eerste aanleiding gevende oorzaak is wederom de wet zelve. En zou dan niet ieder moeten verlangen, dat eene nieuwe, eigene wetgeving het rigtsnoer zijner daden en handelingen mogte worden?
Ik heb tot hier toe bijzonder het oog gehad op het burgerlijk wetboek: veel, zeer veel zoude er nog te zeggen vallen wegens de nog in gebruik zijnde Fransche manier van regtspleging in burgerlijke zaken; doch dit ééne zal wel genoegzaam zijn, om het verlangen, waarover ik handel, te regtvaardigen. De vrees toch is, naar mijn gevoelen, geene ijdele vrees, dat, bij zulk eene langere instandhouding van deze manier van regtspleging in burgerlijke zaken, een stilstand in het regt, of, gelijk het zoude kunnen genaamd worden, een Justitium, zal moeten beleefd worden. Is het Fransche Wetboek, gelijk ik heb aangemerkt, niet aannemelijk, om den omslag en de formaliteiten, welke het steeds eischt en vordert, de Fransche manier van regtspleging is overstelpt met formaliteiten, die, elk op zich zelve bijna, het vervolgen van zijn regt zoo kostbaar maken, dat de kosten in vele gevallen opwegen, ja meermalen de vordering, welke men ten laste van iemand heeft, overtreffen. Dit maakt elk zeer huive-
{==661==} {>>pagina-aanduiding<<}
rig en beschroomd om zijn regt te vervolgen, en brengt vele ingezetenen dikwijls in de noodzakelijkheid, om van hetzelve af te zien, en zich het verlies van hetgene hun regtmatig toekomt te getroosten, liever dan aan citatiën, exploicten, bevelschriften, significatiën, enz. grooter verlies te lijden; behalve dat het vergeten van één enkel woordje hem eene nulliteit kan op den hals halen, welke hem het vervolgen van zijn regt nog bezwaarlijker maakt. De boosheid der menschen trekt hier voordeel uit; en nu wordt de wet zelve het veilige scherm, waarachter men zich verbergen kan.
De regter, daarenboven, die wel eenen goeden vorm in alle regtspleging eischt en begeert, maar desniettegenstaande meer in den aard der zaak wenschte te mogen indringen, en in derzelver regtmatigheid en billijkheid belang te mogen stellen, moet dikwijls, om het niet in acht nemen van eene zeer geringe formaliteit, de regtmatige aanvraag, om regt, afwijzen; of hij moet van de wet afwijken, en toelaten, dat niet al de formaliteiten zoo naauwkeurig in acht worden genomen, als wel behoorde. Wat hij dan ook kieze, het staat, dunkt mij, vast, dat een gemoedelijk en naauwgezet regter zich hiermede bezwaard zal vinden. Het een zoowel als het ander heeft welligt aanleiding gegeven, om eene vermenging van oud en nieuw regt in de wijze van regtspleging, stilzwijgend als ware het, daar te stellen in ons Vaderland; hetwelk eene vreemde, onregelmatige figuur aan alles geeft, en bijzonder het zijne zal toebrengen, om, in plaatse van een spoedig regt te weeg te brengen, eene verlamming te doen ontstaan, welke alle raderen werkeloos maakt, en eene vertraging in het regt zal ten gevolge hebben, welke hoogstnoodlottig moet worden in de gevolgen. Ik zal geene andere bewijzen behoeven bij te brengen, dan dit: dat de bij de Fransche manier van regtspleging bepaalde termijnen bijna voor geene regtbank zoo stipt, als deze wet het vordert, meer worden in acht genomen, maar dat men te dezen aanzien de oude in gebruik geweest zijnde wijze weder volgt.
Wanneer wij nu dit alles met een onbevooroordeeld oog gadeslaan, moet dan de vrees niet het hart bekruipen, en een vurig verlangen naar eene spoedige voorziening geboren worden? Wie toch zoude niet terugbeven voor het denkbeeld, dat eenmaal de tijd zoude kunnen komen, dat het regt en de geregtigheid struikelden langs de straten!

{==662==} {>>pagina-aanduiding<<}

Het zeer algemeen verlangen naar een nieuw zamenstel van wetten houd ik dan voor ongerijmd noch ongegrond; doch, uit hetgene ik ten betooge daarvan heb bijgebragt, besluite men evenwel niet, dat ik in het zamenstel van Fransche wetten niets goeds zoude vinden, geene goede regelen, voorschriften en bepalingen. Ik zoude mij niet alleen niet gaarne vermeten, een ander oordeel deswege te vellen, dan reeds door treffelijke mannen geveld is, maar ook komt er eigene overtuiging bij. Er is inderdaad veel, zeer veel goeds in, en het draagt zigtbare blijken, dat het door mannen van verdiensten is zamengesteld. Waarom zoude men onbillijk behoeven te zijn? Virtus est in hoste laudanda. Tegen dit goede slaat echter ook veel gebrekkigs over; en, naar mijn gevoelen, is het er verre af, om dit Wetboek als het volmaaktste van alle bekende wetboeken te kunnen voorstellen. Ik wil, ten bewijze van beide, met den vinger slechts wijzen op al hetgene tot de Contracten en Verbindtenissen behoort. Hetgene daarover gezegd wordt, zal waarlijk nergens beter gevonden worden: naar de regelen, welke de vermaarde pothier heeft opgegeven, worden dezelve in vele gevallen aldaar behandeld. Op het stuk der Erfopvolgingen bij versterf: in geen punt van regten heerscht eene meerdere oppervlakkigheid, dan in dit; zoodat, hetgene men daarvan vindt in het Code Français, aan beroemde regtsgeleerden is voorgekomen, geen gevoegelijke leiddraad te zijn. Op de Donatiën en Testamenten: deze vindt men in een' en denzelfden titel behandeld, ofschoon zij in hunnen aard en gevolgen zeer veel uit elkander loopen. Op de Legaten: welke zekerlijk weinig voldoende bewerkt zijn; terwijl de Fideicommissen er geheel bij zijn afgeschaft. Er is derhalve in dit Fransche Wetboek veel goeds, maar er is ook veel gebrekkigs in.
Tegen de algemeene, meermalen gemaakte en zeer gegronde, bedenking, dat het over het algemeen voor ons Land een ongeschikt en ondoelmatig Wetboek is, brengt men, wel is waar, in dat hetzelve naar ons Land ingerigt en verbeterd, en het overtollige en ondoelmatige er uitgelaten zoude kunnen worden. Ik wil dit ook gaarne gelooven; maar, hetgene ik reeds gezegd heb, moet ik dan weder herhalen, en vragen: Is er dan zulk eene volstrekte noodzakelijkheid, om hetzelve te behouden? Moeten wij ons zelven dan die ver-
{==663==} {>>pagina-aanduiding<<}
nedering aandoen, en bij andere natiën nog meerder dalen? Waartoe is dit noodig? Wij hebben toch in ons Nederland mannen, wel in staat, om een geheel wetboek zamen te stellen. Wie zou hem, die dit middel durfde aan de hand geven, niet moeten aanzien voor iemand, die gaarne onder Fransche wetten zoude willen leven, en die weinig waarde en prijs stelt op den roem en de eer van zijn eigen Vaderland?
Eene andere tegenwerping, welke niet geheel ongegrond is, heb ik dikwijls tegen het verlangen naar een eigen wetboek hooren maken. Zij is deze: dat het maken van goede, wijze en doelmatige wetten tijd vordert, en alle overhaasting noodlottig en rampzalig kan zijn voor staat en volk. - Ik erken het gewigt en de belangrijkheid van deze bedenking; maar dezelve kan mij thans het verlangen naar eene eigene wetgeving niet minder prijzenswaardig doen voorkomen, zoo als de zaken nu staan. Waren wij in die tijden, dat uit eene verzameling van regtsgeleerde advijzen, decreten, gebruiken, enz. een Corpus Juris, of algemeen wetboek, mogt worden daargesteld voor de Nederlanden; waren wij in het geval, dat wij het eerste volk waren, hetwelk daartoe besloot, dan zoude zekerlijk een tijdsverloop van twintig jaren naauwelijks toereikende zijn; maar nu het spoor zeer goed gebaand is, andere volken zeer goede wetboeken hebben, en de regtswetenschap een' hoogen trap van volkomenheid heeft bereikt, is een verloop van vier of vijf jaren voldoende, naar mijn begrip, om een zamenstel van goede wetten te kunnen maken, en den Nederlander, bij zijnen herstelden rang onder de volken, ook het geluk te doen smaken van zich op eigene wetten te mogen beroemen, ten einde die tot rigtsnoer zijner daden te mogen gebruiken.
Dat wij dan, voordat dit jaar sluite, ons hiermede mogen verheugen, is de wensch en het verlangen van

Uwen toegenegen' Lezer

h.**.



{==664==} {>>pagina-aanduiding<<}

Sophia van Mansfeld, of de Saksische porseleinschilderesse.


(Geschiedkundig Verhaal.)

Sophia van mansfeld was de dochter eens door de fortuin weinig begunstigden Saksischen Edelmans. Zij werd door eene schrandere en teedere moeder, die zich overtuigd hield, dat eene goede opvoeding en talenten uitnemender en bestendiger zijn dan rijkdom, zorgvuldig opgevoed en het gelukte haar, hare dochter, die het onderwijs zich ongemeen ten nutte maakte, op deze wijze tegen afhankelijkheid te waarborgen: en, toen nu het goede ouderpaar de grijsheid naderde, was sophia zoo gelukkig, hen door hare kunst te onderhouden. In zich zelve beloond, en met eene gulden middelmaat in leefwijze tevreden, verlangde het edele meisje geen hooger geluk. Wie de vrome, bescheidene, vlijtige sophia, die in den aanvang des zevenjarigen oorlogs in de Porseleinfabrijk te Dresden teekende en schilderde, kende, dien trok haar eenvoudig-edel voorkomen aan; men bejegende haar met onderscheiding, en de Opzigter der fabrijk verschafte haar steeds gelegenheid, hare talenten ten nutte harer familie aan te wenden.
Zoo leefde sophia op hare wijze, door kunst- en oudermin aangevuurd, zeer gelukkig. Maar ook de reine eerste gewaarwordingen der liefde vervulden haar jeugdig hart. Een jonge Koerlander, alexis petrowitsch, dong bij hare ouders naar de hand van het schoone, teeder geliefde meisje, verwierf derzelver toestemming, en verbeidde thans gerust, en door de zoetste hoop gezaligd, den, wel is waar nog verwijderden, tijd zijner vereeniging met haar, dien hij aan geen ongunstig toeval meer onderworpen achtte. En zie! daar verwoestte eene der grootste staatsomwentelingen, welke niet zelden, door het kortzigtig oog van geenen sterveling voorzien, de rust der huisgezinnen gelijk die der Koningrijken te jammerlijk verstoren, de grondslagen van zijn geluk.
Frederik, door zijne tijdgenooten de Groote, door de nakomelingschap de Eenige genoemd, verklaarde Saksen den

{==665==} {>>pagina-aanduiding<<}
oorlog, overweldigde deszelfs Beheerscher, en strekte het ontwerp zijner verovering zoo verre uit, dat hij Dresden bemagtigde, en al de fabrijken dezer hoofdstad in beslag nam. De Porseleinfabrijk trok inzonderheid zijne opmerkzaamheid tot zich; hij besloot, dezelve naar Berlijn te verplaatsen, en beval, de uitstekendste kunstenaars en arbeiders in dezelve naar Pruissen over te voeren.
Mejufvrouw mansfeld, als de beroemdste schilderesse, trof het lot der overigen: men ontrukte haar aan hare ouders; aan haren geliefde, van wien zij het geluk des levens verwachtte; aan haar bemind, met alle bekoringen van natuur en kunst versierd vaderland; en, wat het ergste was, de groote Koning, die deze krijgsgevangene te Berlijn wilde geketend houden, beval, haar aan eenen Pruissischen onderdaan uit te huwen; zoodat sophia het ongeluk had, voor eenen krijgsman bestemd te worden, wiens dapperheid frederik wilde beloonen.
Onbeschrijfelijk was de smart der jonge kunstenaresse, die, van kindsbeen af aan de teederste zorgen van beminnende ouders gewoon, in bekoorlijke rust de vrucht van hare vlijt genoot, zich met eene even heldere toekomst streelde, en thans met éénen slag het gelukkig heden en de hope der toekomst moest opgeven! Hare droefgeestigheid verstikte hare talenten. Voorheen was het hare geliefkoosde bezigheid, teekeningen voor de porseleinen vazen te ontwerpen, en tafereelen op dezelve te malen; thans zat zij daar als geheel vernietigd, en, wanneer zij tot arbeiden genoodzaakt werd, ontbrak aan haar werk, hetzij bij gebreke van verbeeldingskracht, hetzij uit gevoel van dwang, de adem van het genie, en alle bezielende kracht, die haar boven alle anderen plagt te onderscheiden. Uren lang zat de schoone krijgsgevangene, met hare teekenpen of penseel in de hand, zonder iets voort te brengen, in zich zelve verzonken, gelijk de vrije zanger des wouds, dien men in eene enge kooi sperde, en die nu, het vruchteloos spartelen moede, geheel verslagen en met verlamde vlerken, verstomd en in zich zelven gekeerd daar nederzit!
Onverschillig voor lof en blaam, voor vermaningen en verwijten, antwoordde zij geen enkel woord op alles, wat de Bestuurder der fabrijk haar deswege zeide, en deed zich

{==666==} {>>pagina-aanduiding<<}
thans alleen door dezen in het oog loopenden afkeer opmerken.
Eens bezocht een Engelschman, die met den Heer de lauragais te Parijs proeven ter volmaking der Fransche Porseleinfabrijken had in het werk gesteld, met verlof des Konings de fabrijk, in welke sophia arbeidde; en, daar gewigtiger zaken dezen beletteden, gelijk hij eerst wilde, hem te vergezellen, begeleidde hem, op deszelfs bevel, de jonge Graaf august lanisky, die, wel is waar, een Pool van geboorte, maar wegens zijne opvoeding in de Militaire school te Potsdam een Pruis was. Frederik was de eerste weldoener des jongen Graafs; en zoowel de dankbaarheid des edelen jongelings, als de onmiskenbare grootheid van den Koninklijken held, hadden zijne ziel met geestdrift en bewondering voor hem vervuld: beide, evenwel, waren noch blind noch slaafsch; de koene jonge Graaf veroorloofde zich, in het vuur van zijn zoo levendig gemoed, menige meer dan vrijmoedige aanmerking over den Koning; en ook bij deze gelegenheid was dit het geval. Over veel en velerlei uitte hij zijn gevoel jegens den Engelschman; geenszins echter zonder tevens der glorierijke daden zijns Monarchs regt te doen, op welke thans de blik van gansch Europa gevestigd was; en, hoewel deze ook eenig onregt, ja ongeregtigheid in zijne handelingen mengde, zoo noemde hij hem toch ‘onbeperkt.’ - De Lord grimlachte spottend, en vroeg, waarom hij den Koning dus heette. ‘Het is waar,’ voegde hij er nevens, ‘deze inrigting belooft veel, en welhaast zal het Saksische porselein het Berlijnsche heeten; maar bedenk, wat het gekost hebbe, deze liefhebberij te bevredigen! Beschouw deze ongelukkige gevangenen, wie men de smart en de vernietiging, als ware het, kan aanzien! Uw onbeperkte Monarch konde
hen herwaarts voeren, tot den arbeid dwingen; maar den geest, die denzelven bezielde, en dien hij verstikt heeft, kan hij toch niet doen herleven. o! Zie dit bekoorlijk beeld der diepste zwaarmoedigheid,’ - hij wees op sophia - ‘met welk een' tegenzin schijnt dit meisje niet te werken! Zij dagloont hier, - eene slavin!’
‘Dat meisje moet krank zijn,’ riep lanisky; ‘ik wil het den Opzigter eens vragen.’
Hij deed zulks in het Hoogduitsch, niet willende, dat de Lord het antwoord zoude verstaan; en toen hij dezen met

{==667==} {>>pagina-aanduiding<<}
andere voorwerpen van scheikundigen aard onledig zag, naderde hij sophia, en zeide: ‘De Opzigter beklaagt zich, dat gij nog niets opmerkenswaardigs geleverd hebt, sinds gij hier zijt. Wat ontbreekt u, lief meisje? Waarom zoo neerslagtig, en als wilder gij uwe talenten doen vergeten? Hebt gij niet, zoo ik mij niet bedriege, gindsche vaas geschilderd, die alle kenners bewonderen?’
‘Ja, heer Graaf,’ hernam sophia; ‘helaas! ik heb die vaas beschilderd, uit welke mijne gansche ellende voortspruit. Had uw Koning dezelve nooit gezien, ik ware nog in mijn Saksen!’ - Snikken verstikten hare stem.
‘Betreurt gij Saksen zoo diep? - o! Vergeet het, en ook te Berlijn zult gij gelukkig zijn.’
‘Neen! ik kan mijn vaderland nooit vergeten!’ antwoordde sophia edel, vast, maar bescheiden. ‘Is het mogelijk, grijze en verzwakte ouders te vergeten, wier éénige steun ik was? - alles te vergeten, wat mij lief en dierbaar was, wat voor mij onherstelbaar verloren ging? - een vaderland, dat ik nimmer zal wederzien?’
Met aandoening wendde de Graaf zich van haar af, won verder narigt in, en vernam van eenen jongen werkman, dat sophia haren verloofde ontrukt was; dat hij haar naar Berlijn was nagereisd, doch haar niet spreken mogt, wijl de Koning haar wilde dwingen, eenen Pruis te huwen, die - een dapper, maar ruw soldaat - daar gisteren geweest was, en haar nog slechts eene maand uitstel had gegeven, na verloop van welke hij gedreigd had zich tot den Koning te zullen wenden, bijaldien hem sophia hare hand bleef weigeren. ‘Ook de Opzigter,’ voegde hij er nevens, ‘dreigt haar onophoudelijk, zich over hare traagheid en haren onwil te beklagen: wij smeeken haar dagelijks, zich zelve aan zoo groote onaangenaamheden niet verder bloot te stellen; maar dat alles helpt niets; het is, alsof zij alle nadenken heeft verloren; zij zit den ganschen dag werkeloos ter neder, in de eene hand het penseel, op de andere haar hoofd, en als het haar te bang wordt, rollen haar een paar tranen langs de wangen. Wij allen hebben deernis met haar; maar wat baat zulks? De Koning wil het; wij moeten gehoorzamen.’
‘Slaaf!’ riep de jonge lanisky met edelen toorn uit: ‘gij moet gehoorzamen, omdat de Koning het wil? -

{==668==} {>>pagina-aanduiding<<}
En wanneer nu datgene, wat hij wil, volstrekt strijdig is met verstand, gevoel en regt?’
De stoutheid van dezen uitroep ontzette alle aanwezigen, uitgenomen sophia, wie een straal van hope scheen op te gaan; zij wierp zich aan lanisky's voeten, en bezwoer hem, haar te beschermen. ‘Gij hebt moed, en welligt vermogen op den Koning,’ sprak zij: ‘o! waag het, met hem te spreken, om mij aan den gehaten echt te ontrukken, dien hij bevolen heeft!’
Het geruchtmakende van dit tooneel had vele getuigen tot zich getrokken; sophia keerde met meerdere kalmte tot haren arbeid weder, en driftig greep de Graaf den arm des Brits. ‘Kom met mij, Mylord!’ riep hij, in gramschap blakende: ‘gij hadt regt; frederik is een tiran! -Hoe kan men dit slagtoffer redden?’
‘Niet door uwe heftigheid, lieve august!’ antwoordde de jonge albert, Baron van Altenberg, lanisky's vriend, die hierbij tegenwoordig geweest en hem thans gevolgd was, om zijne woestheid te matigen. ‘Wanneer gij zóó voortvaart,’ voegde hij er nevens, ‘maakt gij u ongelukkig, en helpt niemand.’
‘Bloohartigheid helpt en redt gewis nog minder!’ riep lanisky. ‘Indien deze uwe deugd zij, Baron, zoo behoud haar; de mijne is moed.’
‘Deze is evenwel met voorzigtigheid geenszins onvereenigbaar,’ hernam albert bedaard.
‘Dat weet ik niet; maar zoo veel weet ik, dat ik den tijd niet verspillen wil met daarover met u te twisten. Bij u gaan logische gevolgtrekkingen boven alles!’
‘Niet, echter, boven u, lieve august!’ zeide albert met een' lach, die zijns vriends voorhoofd geenszins ontfronste.
‘Gij doet wél, uwe veder-deugd te oefenen,’ hernam hij gemelijk; ‘deze alleen heeft voor u eenige bekoorlijkheid. Uwe wapenen zijn vederen; de mijne van eenigzins andere gehalte!’
‘Daarover wil ik nu met u niet twisten!’ sprak albert; ‘maar zijt verzekerd, lanisky, dat mijne wapenen steeds tot uwen dienst zijn, zoodra gij dezelve zult behoeven.’
Getroffen reikte de Graaf hem de hand. ‘Gij zijt een brave jongen, en ik - een heethoofd!’ zeide hij. ‘Mijne

{==669==} {>>pagina-aanduiding<<}
moeder heeft gelijk, dat zij altijd zegt, dar ik u niet genoeg kan hoogschatten. - Maar, goede albert, gij hebt alles gehoord; geleid mij thans met uwen raad: hoe is het mogelijk, het ongelukkige meisje te helpen?’
Albert was van meening, dat men den Koning in sophia's naam een smeekschrift moest overhandigen, dewijl hij elk derzelve aannam en op staande voet beantwoordde, al kwamen dezelve ook van den geringsten zijner onderdanen.
Het smeekschrift werd vervaardigd, overhandigd, en met levendig ongeduld verbeidde de Graaf het gevolg.
Wanneer frederik te Potsdam zich bevond, was hij gewoon, de Gravin lanisky, august's moeder, dikwerf te bezoeken. Deze geestvolle en hoogstbeschaafde vrouw had eene uitstekende opvoeding genoten, was met alle talen, kunsten en wetenschappen gemeenzaam, en de Koning, die haar aan zijn Hof ten voorbeeld van navolging wilde stellen, gaf haar op allerlei wijze blijk van zijne onderscheiding, en verscheen meermalen in den glansrijken kring, dien in- en uitlandsche Geleerden zoowel, als de aanzienlijken van elke natie, gewoon waren rondom haar te vormen. Reeds was sophia's smeekschrift een' tijd lang in handen des Konings geweest, en, tegen zijne gewoonte, nog onbeantwoord gebleven, toen deze, op zekeren avond, in het gezelschap der Gravin lanisky, eensklaps het onderhoud afbrekende, den genoemden reizenden Engelschman, die mede tegenwoordig was, vroeg: of zijn landsman wedgewood geene kopij van de vaas van barbarini of portland had genomen?
De Lord antwoordde, dat zijne kopij van dezelve zoo volmaakt was, dat kenners haar bezwaarlijk van het oorspronkelijke konden onderscheiden; en bragt, tot eer der Engelsche schrijvers, eenige verzen bij, met welke een vermaard nationaal dichter dit welgeslaagde werk bezongen had. Frederik, zelf dichter en kenner der poëzij, luisterde met welgevallen, en riep vervolgens uit: ‘Nu! ook ik wil eene Pruissische vaas bezingen!’
‘Eene Pruissische?’ vroeg Mylord eenigzins stekelig. ‘Mag ik hope scheppen, dat Uwe Majesteit mij dezelve nog zal vertoonen, eer ik Berlijn verlaat?’
‘Ja, bijaldien gij nog eene maand hier blijft.’

{==670==} {>>pagina-aanduiding<<}

Deze vaas was, wel is waar, nog niet aanwezig; maar frederik had eensklaps besloten, derzelver vervaardiging te bewerkstelligen.
‘Juist heden,’ voer de Koning voort, ‘heb ik er aan gedacht, dengenen eene belooning toe te kennen, die aan zoodanig eene vaas het bestaan geeft. Want, Mylord, hij, die de magt bezit, om te beloven en te houden, strooit de vruchtbaarste en rijkste zaden, uit welke de bloesems van kunsten en wetenschappen ontspruiten. Pruissen kan even goed als Groot-Brittanje en Italië vindingrijke en scheppende vernuften leveren. Waarom dan ook niet even goed eene Pruissische vaas, als eene van wedgewood en barbarini? - Vrijelijk moogt gij, Mylord, in Engeland teruggekeerd, zeggen, dat ik niet weet te regeren, bijaldien het mij niet gelukke, de talenten, die ik weet dat mij omringen, tot die hoogte op te winden. Er bevindt zich hier eene jonge kunstenaresse,’ voegde hij er bij, terwijl zijn scherpe blik op den jongen lanisky viel, ‘die vurig verlangt, met haren minnaar naar Saksen terug te keeren. Maar, wanneer krijgsgevangenen hunne vrijheid willen erlangen, moeten zij den overwinnaar vooraf een losgeld betalen, hetzij in goud, hetzij door hunne talenten. Dit is mijn wil. Ik moge mijne magt ten goede of ten kwade gebruiken, den Koning moet men gehoorzamen; en den zoodanigen alleen veroorlooft de Koning, zulks te beoordeelen, die des bevoegd zijn.’
Met deze veelbeteekenende woorden verliet frederik het verbaasde gezelschap; en de Gravin, van haars zoons onbezonnenheid onderrigt, beefde voor diens lot. Des anderen daags bleef de jonge lanisky evenmin in gebreke, als andere jonge Hovelingen te Sanssouci, om zich bij den Monarch te laten vinden; hoewel hem toch het hart een weinig klopte. Maar frederik scheen zijne rede van gisteren zoowel, als august's heftigheid, te hebben vergeten, en bejegende hem even minzaam als altijd. Dit trof den edelen driftkop; in het bijzijn van alle aanwezigen viel hij den Koning te voet, en riep: ‘Vergeving, Sire! In een oogenblik van blinde geestdrift heb ik mij verstout, Uwe Majesteit een' tiran te noemen!’
‘Mijn vriend,’ antwoordde frederik, ‘gij zijt nog zeer jong, en ik sla er weinig acht op, wat kinderen en gekken van mij zeggen. Wanneer gij ouder en verstandiger zult

{==671==} {>>pagina-aanduiding<<}
zijn, zult gij ook wel, op vijf schreden van het slot des tirans, voorzigtiger leeren spreken. Hier is het antwoord op het smeekschrift van sophia mansfeld: ik zelf heb haar mijn' wil bekend gemaakt; zij moet gehoorzamen. Hij is deze: Ik geef der kunstenaresse, die, binnen eene maand, de schoonste vaas in mijne Berlijnsche Porseleinfabrijk levert, vrijheid, te trouwen of ongehuwd te blijven, zoo als zij wil; ik beloof daarenboven, haar naar Saksen te laten wederkeeren, zoodra zij zulks begeert, ofschoon ik wensch - zonder het echter te bevelen - dat zij te Berlijn blijve, alwaar ik haar, in dat geval, eene belooning van vijf honderd daalders toelegge. De naam des kunstenaars of der kunstenaresse komt op de vaas, en deze zal de Pruissische vaas heeten.’
De jonge lanisky, buiten zich zelven van vreugde, ijlde met dit berigt naar sophia. Een blik op het Koninklijk geschrift gaf haar hare hoop, haar talent en haren werklust weder. De Graaf verheelde haar niet, hoe velen met haar naar het schitterend doel zouden dingen, wier hoofdaandrift eerzucht en kunstenaars-trots zijn zoude; maar sophia glimlachte zacht, en was van meening: wie ouderliefde, vurige zucht naar vrijheid, vaderland en geliefde ontvlamde, was niet zoo gemakkelijk te overwinnen; - en van dit oogenblik arbeidde zij met eene inspanning, eenen moed en ijver, die haar, in hetgene zij voortbragt, zich zelve deed overtreffen.
Wat de Graaf voorzag, gebeurde: alle kunstenaars begonnen te arbeiden, en pleegden alle deskundigen te Berlijn en Potsdam raad. Sophia onderwierp hare teekening enkel aan het oordeel der Gravin lanisky, welker talenten en smaak haar van grooten dienst waren. Toen nu evenwel de dag verscheen, die haar lot moest beslissen, bekroop haar de angstigste bekommering; en, met al de bewustheid van haar kunstvermogen, was zij tevens bescheiden genoeg, haar talent ten hoogste slechts met dat van anderen gelijk te achten; geenszins geloofde zij hen te overtreffen, en daarop toch kwam hier alles aan. Hoe natuurlijk was derhalve thans hare bezorgdheid! ‘o, Mijn God!’ bad zij in stilte, ‘Gij alleen kent de zuiverheid mijner bedoeling, mijner vlijt! Gij slechts doorgrondt mijn hart, vrij van ijdelen trots, vrij van alle aanmatiging! Schenkt Gij mij de zege, zoo zal ik haar

{==672==} {>>pagina-aanduiding<<}
aan U alleen en aan uwe beschikking, niet aan de aanwending van mijne kracht, danken, en haar als den zegen van pligt en liefde vereeren!’
De Gravin lanisky, met sophia's edele denkwijze bekend, en zelve ten hoogste gespannen omtrent de uitkomst, liet haar afhalen, op den dag dat de Koning uitspraak doen zou: bij haar moest de jonge kunstenaresse haar noodlot afwachten; zij wilde hare vreugde zien en deelen, of hare smart verzachten: want in het laatste geval had zij besloten, sophia's vrijheid zelve den Koning af te smeeken.
Frederik had bevolen, dat al de naar den prijs dingende vazen in de kunstzaal van Sanssouci zouden gebragt worden, en begaf zich, vergezeld van zijnen Hofstoet, van den reizenden Engelschman, en van den jongen Graaf lanisky, derwaarts. August sloop met angstige onrustigheid den Koning na, en bijkans had hij zich verraden, toen hij dezen met klimmende bewondering voor de vaas van sophia zag blijven staan. Maar, toen de Koning straks daarop uitriep: ‘Deze zal de Pruissische vaas zijn!’ toen kon zich de edele jongeling niet langer wederhouden; hij greep de vaas, en toonde den Monarch den naam van sophia mansfeld; daarop verdween hij vogelsnel, vloog naar zijne moeder, bij welke sophia en alexis petrowitsch zich bevonden, en, zonder hoed, buiten adem binnenstormende, greep hij sophia's hand, legde die in de hand van haren geliefde, en stamelde: ‘Weest gelukkig; zij is vrij!’ - Wie omvat, wie beschrijft sophia's vrome, hemelsche verrukking? Zij zonk voor den Graaf, als voor eenen Godsgezant, neder, en zou van vreugde zijn bezweken, bijaldien haar niet dit oogenblik de verwijdering van hare ouders levendig herinnerd had. De edele moeder, de hooghartige zoon, de verrukte minnaar omarmden de zegepralende sophia, die nu alleen aan het wederzien der geliefde ouders dacht, aan wier gebed voor haar en aan wier zegen zij haar geluk toekende. - De Gravin wilde, op de bede van alexis, het gelukkige paar nog vóór deszelfs vertrek in den echt verbonden zien; maar sophia kon daartoe, buiten de tegenwoordigheid harer ouderen, niet besluiten, en hare weldoenster kon niet nalaten, haar hierom slechts te meer te waarderen.
Des avonds verscheen de Koning in de verzamelplaats der beschaafde wereld bij de Gravin lanisky, die sophia

{==673==} {>>pagina-aanduiding<<}
aan hem voorstelde. Hij zeide haar veel vleijends over haar talent, en poogde haar over te halen om te Berlijn te blijven, waar hij haar het benijdenswaardigste lot beloofde. Doch met edele bescheidenheid antwoordde sophia: dat, hoe groot ook voor altijd hare dankbaarheid zou zijn, daar zijne goedheid haar aan den diepsten druk onttrok, kinderpligt haar echter belette, Saksen te verzaken, waar eene kranke moeder en een verzwakte vader hare ondersteuning, welke zij maar al te lang hadden moeten ontberen, zoo zeer behoefden. De Koning bood aan, voor hen te zorgen, bijaldien zij te Berlijn wilde blijven. Maar sophia riep: ‘Ach, Sire! wie zou hun de zorgen van hun kind vergoeden? Wie zou hen liefkozen, bijstaan, en hunne wenschen zóó voorkomen, als ik? - Neen! Uwe Majesteit vergunne mij, dat ik tot hen terugijle; dat ik mijn vaderland, mijn Saksen wederzie, ik bezweer het U; en tot aan het einde mijner dagen zal ik Uwe Majesteit zegenen!’
Tranen bedekten het schoon gelaat der jonge, bijkans tot knielens toe nedergebogene kunstenaresse, die in dit oogenblik een nog heerlijker pronkstuk der natuur, dan hare vaas een heerlijk pronkstuk der kunst was. De Koning zweeg, beschouwde haar, rigtte haar op, en wendde zich, aangedaan, van dit beeld der reinste onschuld, der ongemaaktste en zedigste deugd af.
Intusschen verstreek een geruime tijd, eer de Monarch het bevelschrift onderteekende, dat sophia naar Saksen konde wederkeeren; en zij zelve, zoowel als hare weldoenster, de Gravin, werden deswege ongerust. Dikwijls bragt de laatste, in hare avondgezelschappen, wanneer de Koning tegenwoordig was, het gesprek op de Pruissische vaas, welke, ter beschouwing der kunstliefhebbers, op de galerij ten toon gesteld was; en eens zeide zij, dat dezelve den nijd van alle vreemdelingen wekte, en de bewuste Lord haar den prijs boven de vaas van wedgewood had toegekend. Nu zag haar de Koning met een' veelbeteekenenden glimlach aan, zonder iets te antwoorden; maar bij het heengaan sprak hij: ‘Gravin, gij zijt goed; gij beschermt vreemdelingen en ongelukkigen; dit doet uwer gevoelvolle ziele eer aan. Morgen zal ik u een paar zenden, die, voor zoo verre ik uwe gezindheden kenne, regt hebben op uwe welwillendheid.’ En hij vertrok, zonder hare navraag af te wachten.

{==674==} {>>pagina-aanduiding<<}

Des anderen morgens hield eene postchais stil voor de poort van het slot van lanisky, en een grijsaard met zijne vrouw, nevens' een Pruissisch Officier, stegen af.
‘Genadige vrouw!’ sprak de laatste tot de Gravin, ‘op last van Zijne Majesteit, heb ik de eer, u den Heer en Mevrouw van mansfeld aan te bieden; het overige zal u de Koning zelf doen verstaan.’
De beide op het hartelijkst ontvangene ouden, van de edele handelwijze der Gravin en haren zoon onderrigt door den Officier, dien de Koning tot hun geleide naar Saksen had afgevaardigd, konden geene woorden vinden, om hare erkentenis uit te drukken; zij kusten de handen der edele vrouw, en besproeiden die met tranen. - Sinds sophia vrij was, woonde zij bij de Gravin; en deze, bezorgd voor den indruk eener te spoedige verrassing op haar aandoenlijk gestel, deed haar tot zich komen, om haar op haar geluk voor te bereiden. Sophia verscheen bevend, vreezende dat haar vertrek op nieuws vertraagd was; doch een blik op de van blijdschap glinsterende trekken harer beschermster stortte haar een bemoedigend vertrouwen in.
‘Sophia, mijn lief kind,’ dus begon de Gravin, ‘gij hebt mij zoo veel genegenheid betoond, dat ik wel eens wilde weten, of gij ontevreden met uw lot zijn zoudt, bijaldien u hetzelve voor altijd aan mij verbond.’
‘Genadige vrouw....’ antwoordde sophia met een' losbarstenden tranenvloed, die haar belette meer te zeggen.
‘Wees gerust,’ sprak de Gravin; ‘ik wil het geluk, u bij mij te houden, niet ten koste van het uwe koopen; maar - wanneer nu uwe ouders Saksen verlieten, om te Berlijn te blijven, zoudt gij dan Pruissen, alwaar u de Koning een benijdenswaardig lot belooft, niet voor uw vaderland willen aannemen?’
‘o, Gravin!’ riep sophia, ‘met zoo schoone hoop wil ik mij niet misleiden. Bij u en tevens bij mijne ouders te zijn - ik ware al te gelukkig!’
‘Welnu, mijne sophia, dit geluk is u beschoren. De Koning laat mij weten, dat uwe ouders bewilligd hebben herwaarts te komen; welhaast zullen zij u in hunne armen drukken, het verbond uwer liefde zegenen, en zich over uw talent verheugen, dat nu voor Pruissen schijnen zal.’
Sophia borst in vreugdetranen uit. ‘o, Mijn God!’

{==675==} {>>pagina-aanduiding<<}
riep zij. ‘Wanneer dat zoo is, zal ik dan nog lang naar hen moeten smachten?’
‘Welligt.... heden -’
‘Heden? Gravin!’ - en onmagtig zonk sophia in hare armen.
De arts werd geroepen; want lang lag zij zonder bewustheid, en de Gravin werd bevreesd. Men moest haar aderlaten, en toen zij de oogen opsloeg, vond zij zich, op beschikking van den geneesheer, in de armen harer diepbewogene ouderen. De verrukking des wederziens herstelde sophia volkomen, gelijk de arts voorzien had. Zij was aan de tranen, aan de omhelzingen van de haren hergeven, en hing nu aan de lippen der moeder, dan aan den hals des vaders, die beide haar met de teederste namen noemden, toen ook de eerste bewerker van haar geluk, august lanisky, binnentrad. Sophia vloog naar hem toe, en riep: ‘Daar is mijn redder!’ - Nu zonken de beide ouden voor den jongeling neder, om met tranen hem te danken, die hen verrukt en ontroerd in zijne armen opving.
Thans was geluk en rust over deze zoo zalige familie uitgebreid. De jonge Graaf haalde alexis, die naauwelijks zijne oogen vertrouwde; en de toebereidselen tot eene glansrijke bruiloft, welke august zich niet wilde laten ontnemen, werden gemaakt. Albert, die aan alles deel had genomen, drong er op aan, de beide minnenden te vereenigen, alsof hij een voorgevoel hadde van nieuwen rampspoed. ‘Waartoe eene groote voorbereiding tot hun geluk?’ sprak hij, ‘Het bestaat immers in glans noch rijkdom, maar in hunne deugd, in hunne liefde.’ Doch lanisky wilde nergens van hooren, en de bruiloft werd op veertien dagen vastgesteld.

(Het vervolg en slot hierna.)





Aanteekeningen, betreffende het eiland Madeira, gedurende mijn verblijf aldaar in 1815. Door Joh. F. Hollermann.

Het eiland Madeira is het grootste en voornaamste van de zoogenoemde Madeira-eilanden, die, volgens hunne aard-
{==676==} {>>pagina-aanduiding<<}
rijkskundige ligging, tot Afrika behooren, en gezamenlijk aan de kroon van Portugal onderworpen zijn; de overige zijn Porto Santo en de Deserta's. De hoofdstad Funchal is gelegen op 359 graden 44 minuten lengte oostelijk van den Meridiaan van de Piek van Teneriffe, en op 32 graden 38 minuten noorderbreedte.
Dit eiland, aan hetwelk door de Franschen, uit hoofde van deszelfs vele voortreffelijkheden, de eernaam gegeven werd van Koningin der Eilanden, ligt onder eene alleraangenaamste luchtstreek. De hitte, aan deze hemelbreedte onafscheidelijk verknocht, wordt daar door de zeekoelten liefelijk gematigd, en men geniet bijna dag aan dag het schoonste weder. In den winter wordt alleen op de bergen sneeuw gevonden, daar men, zelfs in dat jaargetijde, in de stad Funchal, die in een dal ligt, nooit eenig vuur tegen de koude behoeft te bezigen; ook vindt men in de huizen aldaar geene haardsteden tot dat einde. Desniettegenstaande is de hitte, bij windstilte, in den zomer somtijds zeer sterk; doch is zij het allerdrukkendste, wanneer de Sirocco-wind waait. Deze wind, op het vaste land van Afrika ontstaande, en in deszelfs loop naar zee door de onmetelijke en heete zandwoestijnen van Arabië gaande, voert vandaar de hitte of de heete lucht mede, en doet zich op de omliggende eilanden zeer sterk gevoelen. De hitte, door dezen wind aangebragt, is onverdragelijk en benaauwend. Deuren en vensters, die anders altoos, om koelte in de huizen te bevorderen, gedurende den geheelen dag openstaan, worden nu, om de ondragelijke hitte van den Sirocco-wind daarbuiten te houden, zorgvuldig gesloten. Zonder noodzakelijkheid begeeft zich niemand op de straat. De lucht is ten uiterste drukkend en benaauwend. Mensch en vee verlangt naar uitkomst uit dezen toestand, hijgt naar eene verfrisschende koelte. De Sirocco waait gewoonlijk 1 à 2 etmalen tijds, en zoude, wanneer die langer aanhield, eene aanstekende ziekte veroorzaken. - Voor het overige wordt het luchtgestel van Madeira voor een der gezondste op den aardbodem gehouden, en door Engelschen veelvuldig tot herstel van gezondheid bezocht. In den zoogenoemden wintertijd valt er veel regen.
Het eiland is geheel en al bergachtig, waardoor men het zeer verre uit zee zien kan; en schijnt het de kenteekenen te dragen, alsof het eens door eene uitbraking van eenen vuurspu-
{==677==} {>>pagina-aanduiding<<}
wenden berg, en daardoor veroorzaakte omwenteling in de natuur, ontstaan ware; de rotsen zien er op vele plaatsen volkomen als verbrand uit, en er bestaat zeer veel waarschijnlijkheid voor dit vermoeden.
Aan de zuidzijde van het eiland, in een dal, ligt de stad Funchal met ten naasten bij 15,000 inwoners, bevattende het geheele eiland omtrent 100,000 bewoners, afstammelingen van de zich op Madeira gevestigd hebbende Portugezen. In de stad Funchal, echter, hebben zich vele Engelschen, of voornamelijk Schotten, gevestigd, die aldaar het grootste gedeelte van den handel drijven. De stad is slecht gebouwd, en ziet er op sommige plaatsen zeer vervallen uit, hetgene gedeeltelijk is veroorzaakt door eene wolkbreuk, die vóór eenige jaren te Madeira plaats had, en zeer veel schade toebragt. De straten zijn doorgaans naauw en, dat ik mij dus uitdrukke, heuvelachtig, zoodat eenige gedeelten der stad zeer veel hooger dan de andere liggen; waarom men volstrekt geene rij- of vervoertuigen op wielen heeft, maar alle lasten op platte sleden, door twee ossen getrokken, vervoerd worden. Elk dezer ossen heeft zijnen naam, als Françesca, Joaquina, enz.; de drijver gaat naast de slede, en spoort de ossen aan door middel van een' stok, aan welks einde eene ijzeren punt is, waarmede hij hen van tijd tot tijd prikt. Voor de ossen heen gaat een jongen, die onophoudelijk schreeuwt: Ca, para mim, bois! (‘Hier, tot mij, ossen!’) Paarden worden niet toe het trekken van lasten gebezigd; zij zijn op dit eiland zeer klein van soort, en worden, benevens muilezels, slechts onder den man gebruikt. Men vindt dezelve gezadeld in de straten staan, om verhuurd te worden; en wordt men, wanneer men van hen gebruik maakt, altijd door den drijver, almede met een' stok met eene ijzeren punt gewapend, gevolgd, die het paard tusschenbeide aanspoort, en zich, wanneer het eenen berg opgaat, aan den staart van het beest vasthoudt, en zich zoo half naar boven laat
trekken. Ook zijn palanquins, voornamelijk voor dames, in gebruik, die door twee dragers aan een' sterken houten boom op de schouders gedragen worden. Over dezen boom hangt eene doorzigtige gordijn, waarmede de persoon, die zich in den palanquin bevindt, zich tegen de zonnestralen beschermt. De dragers hebben ieder een' stok in de hand, van boven met eene ijzeren greep voorzien, waarin zij, wanneer zij een'

{==678==} {>>pagina-aanduiding<<}
verren weg te dragen hebben, den palanquin tusschenbeide eenige oogenblikken doen rusten, om zich te verpoozen. - Er zijn ook eenige draagstoelen.
Op prachtige gebouwen kan deze stad geenszins roemen; de huizen zijn doorgaans zeer ruim, de winkelhuizen uitgenomen, en zijn alle van buiten wit, hetgene, wanneer men uit zee komt, zich zeer schoon voordoet. Bijna alle vensters zijn met balkons voorzien. De Gouverneur van de eilanden Madeira en Porto Santo woont te Funchal in het zoogenoemde kasteel; ook is deze stad de zetel van eenen Bisschop, en de residentie van Consuls van verscheidene natiën. Er is een tamelijk ruime schouwburg, en nog een ander kleiner tooneel, hetwelk genoemd wordt Theatro do bom gooto, (Tooneel van den goeden smaak.) Het tolhuis is zeer ruim, en in de vertrekken daarboven vergadert de Junta, of Regtbank. Men telt vijf nonnenkloosters in deze stad, alsmede een voor monniken van de orde van St. Franciscus. Van de nonnenkloosters zijn de voornaamste dat van Santa Clara en van o Encarnaçâo. De nonnen bereiden uitmuntende konfituren. Tot het klooster der Franciscanen behoort eene kapel, waarvan de muren met doodshoofden en beenderen, zoo na mogelijk aan elkander geplaatst, ingelegd zijn. Er is ook een Jezuiten-collegie in deze stad, alwaar Theologie enz. geleeraard wordt. De Roomschkatholijke Godsdienst is algemeen; geene andere Godsdienstige gezindheden hebben hier kerken; echter wordt er des zondags voormiddags, in twee kamers in het huis van den Engelschen Consul, volgens het gebruik der Engelsche Episcopale of Protestantsch-Bisschoppelijke kerk, Godsdienstoefening gehouden. Er zijn verscheidene Roomschkatholijke kerken, waaronder de Cathedrale of hoofdkerk uitmunt. Tegenover deze kerk is de zoogenoemde Terreira da See, eene publieke wandelplaats, met rozen en andere bloemen en boomen beplant, door een' lagen muur en steenen bank
ingesloten. Iederen morgen is aldaar muzijk van de muzikanten van het garnizoen. Den 6, 7 en 8 Julij, drie dagen na elkander, was des avonds de voorgevel van de Cathedrale, ter eere van zekeren Heilig, op het prachtigst geïllumineerd, en werd er in de Terreira da See, die opgevuld was met wandelaars, muzijk gemaakt; alles te zamen deed, bij de schoonheid van den avond en de liefelijke zachtheid van het luchtgestel alhier, eene overheer-
{==679==} {>>pagina-aanduiding<<}
lijke uitwerking. - Illuminatiën en processiën zijn hier niet zeldzaam. Op den 25 Mei, zijnde Sacraments- of Corpus Christi-dag, zag ik eene der voornaamste van deze processiën; dezelve was buitengemeen talrijk; vele soldaten adsisteerden bij de plegtigheid, en vreesselijk werd er uit zeer zware stukken geschut geschoten, die men in de Terreira da See geplaatst had, en aldaar, ofschoon in het midden der stad, dapper losbrandde. De Bisschop ging onder een verhemelte, en dames bestrooiden dit, als de processie voorbijging, van boven uit de balkons met rozebladen. Een aantal monniken, met gezangboeken en brandende waskaarsen in de hand, verhieven krachtdadig hunne stemmen, terwijl zij statelijk optrokken; onderscheidene Heiligen werden rondgedragen, en niets werd verzuimd, wat bij zulk eene plegtigheid behoort; echter kwam het mij zonderling en ongepast voor, dat men eene Godsdienstige plegtigheid door krijgsmagt en het losbranden van geschut liet vergezeld gaan; en had ik, gedurende mijn verblijf op Madeira, meermalen gelegenheid, deze aanmerking te maken. Op den 6 Augustus was er eene processie ter eere van de H. Barbara, die uit het kasteel van den Gouverneur naar het Jezuiten-collegie overgebragt werd. De Gouverneur zelf nam deel aan den optogt, en begeleidde de Heilige naar haar nieuw kwartier; terwijl men weder braaf kanonneerde. Nog was alles niet afgeloopen, toen het kleppen der
klok brand aankondigde, hetgene niet weinig ontsteltenis veroorzaakte. De Madeirasche branddirectie bleek mij bij deze gelegenheid zeer gebrekkig te zijn; echter werd men het vuur eindelijk meester, nadat een klein huis, nabij het strand, daardoor was verbrand. Op den 9 October was er ook eene processie ter verjaring van de hierboven reeds aangehaalde ongelukkige wolkbreuk, of waterhoos, in het jaar 1803, en om den Hemel te bidden, het land in het vervolg voor dergelijke ongelukken te bewaren.
Ofschoon de dweeperij en het bijgeloof onder dit volk nog zeer groot zijn, zoo is toch derzelver buitensporigheid sedert eenigen tijd aanmerkelijk afgenomen. Wanneer voorheen twee lieden van de Engelsche natie zich met elkander in den echt begeven wilden, zoo was het niet geoorloofd, dat de trouwplegtigheid op het eiland geschiedde; maar de jonge lieden waren genoodzaakt, met den Engelschen Predikant in eene boot in zee te varen, en zich aldaar te doen verbinden. Het

{==680==} {>>pagina-aanduiding<<}
is aan de op Madeira wonende Engelschen niet vergund, in eene der kerken begraven te worden; zij hebben hunnen bijzonderen begrafenisgrond, en in de hoofdkerk mag niemand begraven worden, zonder uitdrukkelijk verlof van den Gouverneur daartoe verkregen te hebben. Ik zag in deze kerk de begraving der gemalinne van den Corregedôr, of oppersten Magistraatspersoon, der stad Funchal, die des avonds geschiedde. Het lijk werd naar de hoofdkerk gedragen, en door de aanzienlijkste personen van Madeira gevolgd, bij het licht van eene menigte fakkelen en waskaarsen. De lijkstaatsie had een somber, maar statig voorkomen. In de kerk werd de kist op eene lage stellaadje nedergezet; het deksel was naar beide zijden open; de Donna, die nog zeer jong was, lag daarin, in het wit gekleed, bestrooid met rozen en groene bladeren, en bedekt met een zeer dun en doorzigtig overdekfel, als van kant. Eenige geestelijken zongen, begeleid door het orgel; een ander las; men besproeide ook het lijk met wijwater, door middel van een zilveren instrument, en sloot vervolgens de kist, waarop dezelve in het graf nedergelaten werd. Vele van de geringe bewoners van het eiland worden begraven zonder kist. Wegens de hitte van het luchtgestel is het hier ongeoorloofd, een lijk langer dan 24 uren of daaromtrent boven den grond te houden.
In alle soorten van wetenschappen, kunsten, of geleerdheid, is men op dit eiland zeer verre ten achteren; zelfs wordt er niet eene enkele drukpers gevonden, waardoor men genoodzaakt is, zelfs alle advertentiën, den handel of de scheepvaart betreffende, te doen schrijven. Uit Lissabon ontvangt men de Portugesche nieuwspapieren, en van Londen de Engelsche dagbladen met de paketschepen, die maandelijks uit de haven van Falmouth naar Madeira vertrekken, en vandaar hunne reis naar de Kanarische eilanden en Brazilië voortzetten. Uit hoofde van het gebrekkige in het bekomen van onderwijs in hetgene tot eene fatsoenlijke opvoeding behoort, zenden de voorname inwoners van Funchal gewoonlijk hunne kinderen naar Europa, om in het noodige onderwezen te worden, vanwaar zij dan, na eenige jaren, naar Madeira terugkeeren. Doch keeren wij tot het beschouwen der stad Funchal zelve terug.
De straten, die, als reeds gezegd is, doorgaans naauw en heuvelachtig zijn, hebben nog bovendien het onaangename,

{==681==} {>>pagina-aanduiding<<}
dat zij met geene lantaarnen voorzien zijn, waardoor het in dezelve des nachts dikwijls verbazend donker is. In vorige tijden werden hier, gelijk op andere Portugesche en Spaansche plaatsen, vele sluikmoorden begaan, die door de ontzettende donkerheid der straten in den nacht zeer begunstigd werden; doch thans hoort men daar niet meer van. Hetgene dit gebrek aan de noodige verlichting nog onaangenamer maakt, is de gewoonte, die, even als in Lissabon, in vele huizen alhier plaats heeft, om des avonds de onreinigheden uit een venster op de straat te werpen.
De stad heeft verscheidene openbare fonteinen of pompen, die het zuiverste water opleveren, waarvan een ieder het regt heeft gebruik te maken; vele huizen op Madeira zijn van geen water voorzien, en zijn derhalve derzelver bewoners genoodzaakt, het water van deze fonteinen of pompen te doen halen. De schepen, naar de Oostindiën bestemd, doen gewoonlijk het eiland Madeira aan, en voorzien zich aldaar van versch water. Van de bergen, aan welker afhelling en voet de stad Funchal gebouwd is, vloeijen talrijke stroomen helder, zuiver water af, die in eene soort van grachten of waterafleidingen, die tamelijk diep zijn, en waarover in de stad houten en steenen bruggen liggen, zich verzamelen, en door dezelve in den Oceaan uitloopen.
De stad Funchal heeft geene eigenlijke haven; de schepen komen op de reede ten anker op 25 à 35 vademen water; en niet zelden gebeurt het, dat zij, vooral in het wintersaizoen, door den wind genoodzaakt worden zee te kiezen; zoodat de reede van Madeira geenszins als eene veilige ankerplaats kan aangemerkt worden. - Vóór de stad, op een' kleinen afstand in zee, is, op eene rots, een fort gebouwd, vanwaar op de inkomende en uitgaande vaartuigen acht gegeven wordt. Wanneer er een schip in het gezigt is, wordt aldaar een signaal opgestoken naar die zijde, waar het schip zich vertoont, waardoor de kooplieden in de stad gewaarschuwd worden, dat er een schip komende is. Van dit fort worden de saluutschoten der aankomende of vertrekkende schepen beantwoord. Geen schip mag na zonsondergang op de reede ten anker komen of vertrekken, zonder daartoe van den Gouverneur bijzonder verlof te hebben verkregen. Wanneer een schip aldaar ten anker is gekomen, moet het eerst door Officieren van het Bureau van Gezondheid bezocht wor-
{==682==} {>>pagina-aanduiding<<}
den, alvorens iemand daarvan aan land mag komen. Bijaldien deze of dergelijke verorderingen overtreden worden, wordt er aanstonds een kanonschot, tot waarschuwing, van het bovengenoemde fort gedaan, echter slechts met los kruid; niet aanstonds gehoorzamende, wordt zulks herhaald; bij verdere weigering wordt nu een kogel over het schip, of door deszelfs zeilen, geschoten; en, ingevalle deze waarschuwingen nog de bedoelde uitwerking missen, wordt dadelijk van het fort met grof geschut op het schip losgebrand. De onkosten van het verschoten buskruid en kogels, die zeer hoog aangerekend worden, zijn alle voor rekening van het tegen de wetten zondigende schip, en moeten, voordat hetzelve vertrekt, betaald worden. Behalve door de Officieren van Gezondheid, worden de schepen, die op de reede van Madeira ten anker gekomen zijn, ook nog door de Opzigters van den Tabak bezocht,
die onderzoek doen, of er ook rook- of snuiftabak aan boord is, daar de handel in deze artikelen alhier een monopolie is, en niet algemeen mag gedreven worden; verder door Officieren van het Tolhuis, of Alfandega, waarvan een of twee aan boord blijven, totdat de lading gelost is.
De landingsplaats is een zeer lang, glooijend strand of steengrond, daar dezelve geheel en al uit keisteenen bestaat, en beslaat omtrent de geheele lengte der stad aan de zeezijde. De Oceaan is daar steeds, ook bij het schoonste weder, in eene rustelooze beweging, gedurig tegen het afhellende strand opklimmende, en zich dan weder terugtrekkende, hetwelk op deze keisteenen een vrij hevig gedruisch veroorzaakt. Deze omstandigheid en het glooijend afloopen van het strand maken het aan wal komen aldaar eenigzins moeijelijk, en vooral voor vrouwen zeer onaangenaam. Wanneer de boot, waarin men naar land geroeid wordt, tot nabij het strand gevorderd is, wordt die, door deze beweging der zee, verscheidene malen weder van hetzelve weggedreven. De zee trekt zich terug, voert de boot met zich mede, en zwelt onder dezelve op, zoodat men zich, als ware het, op eenen dijk van water bevindt, en men het strand, of dat gedeelte daarvan, hetwelk men zoo even met water overdekt zag, thans in de laagte droog voor zich ziet. Nu voert de zee de boot weder strandwaarts mede, en dit gaat zoo verscheidene malen, doch telkens met minder kracht; de roeijers springen nu over

{==683==} {>>pagina-aanduiding<<}
boord, en trekken de boot tegen het schuinsche strand op; is de boot zwaar, dan komen er eenige halfnaakte menschen van het strand om dit werk te verrigten, terwijl de roeijers alsdan de boot omwenden, en die, met het aangezigt naar het strand gekeerd, tegen hetzelve oproeijen; is eindelijk de boot buiten het bereik der zee op het strand getrokken, dan eerst kan men er droogvoets uitslappen. Wanneer booten met koopmansgoederen aankomen, te zwaar beladen om door menschenhanden opgetrokken te worden, dan geschiedt zulks door middel van een kabeltouw, hetwelk met eene soort van windas, door ossen rondgedraaid, wordt opgewonden. Vaten met brandewijn enz. worden door de bootroeijers nabij het strand over boord geworpen, en alsdan aan land gewerkt. Daar hier op dit strand alle goederen aangebragt worden, zoo is hier altijd, behalve op zon- en heilige dagen, eene zeer groote drukte.
De stad, die in eene bekoorlijke baai of inham ligt, wordt aan de zeezijde beschermd door verscheidene forten en batterijen, met zwaar geschut voorzien; ook is er nog een ander fort of kasteel op eenen heuvel, Pico genoemd, gebouwd, hetwelk de stad bestrijk. Vóór eenige jaren was het eiland Madeira door Engelsche troepen bezet, en de Engelsche en Portugesche vlaggen wapperden te gelijker tijd van de forten en batterijen; doch thans is dit eiland weder geheel en alleen in de magt van Portugal.
Den 24 Augustus zagen wij het Engelsch oorlogsschip Northumberland, met napoleon buonaparte aan boord, en naar het eiland St. Helena bestemd. Verscheidene andere oorlogsschepen vergezelden hetzelve, waarvan eenige op de reede van Funchal ten anker kwamen, om wijn en water in te nemen. Het Admiraalschip echter, waarop de Ex-Keizer zich bevond, ankerde niet, maar zeilde heen en weder; ook mogt niemand aan boord van dit schip zich begeven, dan de Heer veitch, Engelsch Consul te Madeira. Des anderen daags vervolgde het convooi deszelfs reis.

(Het vervolg en slot hierna.)



{==684==} {>>pagina-aanduiding<<}

Engel merula.


Hoe ook de boosheid wrokke en woed' 
En bangen schrik verspreid', 
Hij leeft gerust, die in zijn lot, 
Hoe donker ook, gelooft aan God 
En zijn voorzienigheid. 
 
Toen bijgeloof en zieledwang 
Hier woedden fel en dol, 
Zag de eedle grijze Merula, 
Zag Heenvliets vrome priester dra 
Zich in een kerkerhol. 
 
Maar, hoe de boosheid hooger stijgt, 
Hem naauwer nog bewaakt, 
Hoe meet zijn vroom en vrij gemoed 
Gods liefde voelt in tegenspoed, 
Die nooit zijn kind verzaakt. 
 
‘Te lang reeds,’ schreeuwt m'in 't eind, ‘te lang 
Gespaard dien grijzen kop! 
Herroep' hij thans zijn ketterleer, 
Of stijg' de vlam, die hem verteer', 
Met onzen lofzang op!’ 
 
De grendels van zijn' kerker gaan - 
Men graauwt zijn laatste wee, 
En sleurt den veegen grijsaard voort, 
Tot waar men hem nog eens verhoort; 
Doch 't vonnis ligt al reê. 
 
Zijn achtbaar hoofd, zijn kranke lijf 
Wekt eerbied noch gevoel: 
‘Kies kort en goed de beste zaak, 
Of sta, ter straf, de heilge wraak 
Der moederkerk ten doel!’ 
 
De mond blijft aan het hart getrouw, 
En spreekt slechts 't geen hij denkt. 
Zijn vonnis baart hem angst noch schrik. 
Nu toeft zijn beul geen oogenblik, 
Door 's regters hand gewenkt. 

{==685==} {>>pagina-aanduiding<<}

Men stuwt den goeden grijsaard voort. 
Naauw draagt hij 't zwakke lijf, 
Door 't geen hij in den kerker leed, 
Waarin hij vijf jaar levens sleet, 
Zoo ziek en stram en stijf. 
 
Zijn gramme regters zien alreê 
De vlammen om hem heen. 
Verbeelding toont hun reeds zijn smart, 
En kittelt hun wreedaardig hart, 
Gevoelloos als een steen. 
 
Daar waggelt hij ter strafplaats voort! 
Is dan dit gruwzaam lot 
Het loon, zijn deugd en trouw bereid, 
In de edelste standvastigheid, 
In zijn geloof aan God? 
 
Daar rijst voor Engel Merula 
De houtmijt! - maar dees straf, 
Hoe schriklijk ook voor 't schuldig hoofd, 
Schouwt hij, daar niets zijn zielrust rooft, 
Gelijk het stille graf. 
 
‘Gun mij mijn laatst gebed op aard'!’ 
Hij knielt vol eerbied neêr; 
Hij vouwt de handen - sluit het oog; 
Maar - biddend snelt de ziel omhoog, 
En - is op aard' niet meer!... 
 
Hoe ook de boosheid wrokke en woed' 
En bangen schrik verspreid', 
Hij sterft gerust, die in zijn lot, 
Hoe donker ook, gelooft aan God 
En zijn voorzienigheid. 
 
B.K. 








{==686==} {>>pagina-aanduiding<<}

De doodkist.


Sticht, wereldgrooten! huis en hof 
En burgten en kasteel, 
En dat, daarbij, de hoogste kunst, 
Door loon gewekt, gespoord door gunst, 
Uw' trots en hoogmoed streel': 
 
De laatste woning, die u wacht, 
Behoeft geen' kunstenaar; 
Al wie slechts bijl en zaag hanteert, 
En naauw zijn handwerk heeft geleerd, 
Heeft ras die woning klaar. 
 
Gij sticht paleis en burgt en hof, 
Naar 't plan, dat u bekoort; 
Maar, 't jaar begon, het jaar verdween, 
Zoo komt en vliegt de tijd daarheen, 
En 't werk gaat traaglijk voort: 
 
Gansch anders werkt de nijvre hand 
Aan uw verblijf in 't graf; 
De dag begint, de dag verdwijnt, 
Maar eer de morgenstar weêr schijnt, 
Is reeds de doodkist af. 
 
Gij sticht paleis en burgt en hof, 
En voert u bouwstof aan; 
Hoe menig honderd wagenvracht 
Wordt niet van elders aangebragt, 
Eer 't werk is afgedaan! 
 
Maar 't laatste huis, voor u bereid, 
Komt spoedig op zijn steê; 
Wanneer de dood u eens verrast, 
Dan draagt een enkle rappe gast 
Geheel den toestel meê. 

{==687==} {>>pagina-aanduiding<<}

Gij sticht paleis en burgt en hof, 
En 't schittert elk in 't oog; 
En weidsch en grootsch is gang en zaal 
En zuilenrij en voorportaal 
En kapiteel en boog: 
 
Maar vestig nu een' enklen blik, 
Ginds, op dat eng verblijf; 
Zie! 't is slechts drie paar plankjes groot, 
En gij bergt eens ter naauwernood 
Daarin 't ontzielde lijf. 
 
Gij sticht paleis en burgt en hof; 
Naauw vindt het zijns gelijk'; 
En 't werk, met zoo veel pracht volbouwd, 
Betaald met duurgewonnen goud, 
Geeft van uw grootheid blijk: 
 
Slechts weinig kost u de enge kluis, 
Die gij in 't graf bewoont; 
Zij wordt met luttel gelds betaald, 
Schoon ze ook met fraaije hengsels praalt 
En kopren schroeven toont. 
 
Gij sticht paleis en burgt en hof; 
Maar, 't lot verkeert zoo ras! 
Één vonk, in onbedreven hand, 
Ontsteekt, bij nacht, een' schrikbren brand, 
En alles ligt in de asch: 
 
Maar 't laatste huis, dat u omvat, 
Hoe zwak het schijne en broos, 
De stille woonplaats van den dood, 
Uw eng verblijf in 's aardrijks schoot, 
Omvat u voor altoos. 
 
w.h. warnsinck, bsz. 





{==688==} {>>pagina-aanduiding<<}

Onnoodige vrees.

Pater letellier, biechtvader van lodewijk XIV, zeide eens tegen een' jongen geestelijke, die om eene begunstiging bij hem aandrong: ‘Gij heeren sollicitanten zijt zoo lang onze vrienden als gij ons noodig hebt; zijt gij bevredigd, dan vergeet gij ons.’ - ‘Vrees dat niet,’ zeide de jonge verzoeker; ‘ik zal u zoo ligt niet vergeten; want ik ben niet zoo ligt te bevredigen.’


Scherpe zet.

Een tooneeldichter sprak in een gezelschap veel van zijnen tooneelarbeid, en gaf iemand zijne verwondering te kennen, dat deze, zelfs bij naam, zijne stukken niet kende. ‘Mijnheer komt welligt nimmer in den schouwburg?’ vroeg de dichter op een' gebelgden toon. ‘Nooit bij de eerste voorstelling,’ hernam de ander; ‘maar ik verzuim geen stuk, wanneer het meer dan eens gegeven wordt.’


Oeconomische sluitrede.

Professor K***, in P***, had een' zoon, die Professor in L*** was. De professor zoon schreef eens aan den professor vader om geld, en deze antwoordde hem met de volgende korte woorden: ‘Of een professor heeft geld, of hij heeft het niet. Heeft hij geld, dan behoeft gij het niet te vragen; heeft hij het niet, dan kan ik het niet geven.’


Aan schilders.


Wilt gij den Fijnman en den Wereldling behagen, 
(Te vaak slechts één persoon, schoon zij twee namen dragen) 
Zoo maal den Wellust, en den Duivel in 't verschiet; 
En 't ruimste loon ontstaat gewis bij beide u niet. 








{==689==} {>>pagina-aanduiding<<}

Mengelwerk.

De harmonie in het heelal.

Vijfde zang.


Neen: 't stil en somber graf is de eindpaal niet van 't leven, 
Maar 's menschen edelst deel ver boven 't graf verheven. 
De dood slaakt slechts de boei, die het aan de aarde bond, 
En, na het sterven, gloort de schoonste morgenstond. 
Dan zal der englen stem ons uit de sluimring wekken, 
En 't onbeneveld oog het schoonst verband ontdekken. 
'k Beken 't, nog graauwt het slechts, 't bemoedigend verschiet; 
Maar bij dien glans toch haalt het schittrend zonlicht niet. 
 
Hier mensch! vindt gij den grond, geschikt om in te zaaijen: 
Daar zult ge, als de oogstdaglicht, de rijpe vruchten maaijen; 
En was het zuiver graan, aan d'akker hier betrouwd, 
Daar lacht de halm u aan, als golvend zonnegoud. 
 
Neen: de ijzren hand des doods moog' 't aardsche leven rooven, 
Hij kan het Godlijk vuur van d'eedlen geest niet dooven. 
De kennis, hier vergaard, het licht, omlaag verspreid, 
De vrucht, in 't hart geteeld, volgt ons in de eeuwigheid. 
 
Hier zijn het lijnen slechts, die sterflijke oogen meten: 
Daar ligt zij voor ons bloot, der dingen gansche keten; 
Een zonnen-afstand wordt daar voor ons oog gering, 
En 't onafmeetlijk ruim doorziet de hemelling. 
Ja, helder zal het zijn, als 't vriendlijk stargeflonker, 
Wat hier voor d'aardschen blik nog schuilt in nachtlijk donker: 
En, als het doek eens valt, vereert, met warm gevoel, 
De deugd, die lijden moest, des Scheppers liefdrijk doel. 

{==690==} {>>pagina-aanduiding<<}

De deugd! daar vindt zij eens, wat zij omlaag moest derven: 
Haar zaligheid begint bij 't vroom, Godzalig sterven. 
Daar wacht haar, na den kamp, een onwaardeerbaar loon, 
En luister wordt haar deel, in steê der doornenkroon. 
 
Het kwaad? Daar wordt het wis, naar juiste maat, vergolden, 
Maar aan de zwakheid veel door Liefde kwijtgescholden; 
De zondaar lijdt: dan, ééns, gelouterd door den druk, 
Loopt alles eindlijk uit op algemeen geluk. 
 
o Doel, o Godlijk doel! dat al de hemellingen, 
Algoedheid! U ter eere, in eeuwigheid bezingen: 
Te hoog verheven is voor de aardsche lier Uw lof: 
Wat ook de dichter poog', zijn vlerken boeit het stof. 
 
Geen dwaasheid was het dan, dat gij naar kennis streefdet, 
o Newtons! d'ether door met uw gedachten zweefdet, 
De rijke kleuren van den gloênden straal ontbondt, 
En voor 't heelal de wet der eeuwge Wijsheid vondt. 
Zoo, Herschel! spildet gij dan niet vergeefs uw krachten; 
Ontroofdet gij den slaap schier elken van uw nachten; 
Doorvloogt gij stout de baan, onmeetbaar voor het oog, 
En zelfs voor 't vlugst begrip van 't grootst vernuft te hoog; 
Maar steegt ge op vleugelen van meer dan aardsche pennen, 
Leerde ons uwe aadlaarsvlugt ontelbre bollen kennen, 
En knielen in het stof voor aller lichten Bron, 
De Vader van den worm en aller bollen Zon. 
Zoo, schrandre Lavoisier! zijn dan uw schoonste jaren, 
Geheel natuur gewijd, niet nutloos heengevaren, 
En bouwt gij onvermoeid, daar u geen dood meer stoort, 
Op d'eens gelegden grond, door eindlooze eeuwen voort. 
Niet ijdel, reine deugd! was dan uw ijvrig pogen, 
Om d'adel van uw' geest door oefning te verhoogen; 
Het kruis, dat de Almagt u omlaag te torschen gaf, 
Tot uw toekomstig heil een middel, en geen straf; 

{==691==} {>>pagina-aanduiding<<}

En 't geen gij derven moest, hoe 't ook uw' boezem griefde, 
Het schitterendst bewijs van de onuitputbre Liefde. 
 
Daar wordt het zonneklaar, waarom de storm hier woedt; 
Een pas ontloken bloem van 't steeltje vallen moet; 
De waarlijk groote man, van eene onschatbre waarde, 
In 't vol genot der kracht, ontnomen wordt aan de aarde; 
Terwijl de dwingeland, die leed en jamren zaait, 
In zijn bebloede hand nog grijs den schepter zwaait. 
 
Maar zal dan, als de dood ons wenkt, na vlugtige uren, 
't Verband van daad en loon alleen oneindig duren; 
En de achtbre liefdeknoop, zoo sterk in ramp en pijn, 
In de eeuwigheid, na 't graf, voor ons ontbonden zijn? 
Zult, dierbare echtvriendin! gij, in die zaalge dreven, 
Niet langer voor uw ga, voor uwe kindren leven? 
Die vruchten van den echt, gebaard met pijn en smart, 
Daar, waar de Liefde woont, niet drukken aan uw hart? 
Mijn kindren! zouden we ons bij God niet wedervinden; 
Niet sterker, dan omlaag, voor eeuwig ons verbinden? 
o Vader! u mijn oog niet eenmaal wederzien, 
Noch van mijn dankbaar hart u 't gloeijend offer biên? 
Zoudt, vrienden! reeds voorlang den hemel ingetreden, 
Gij niet een' enklen blik meer werpen naar beneden, 
Niet denken aan uw kroost, in voorspoed of in druk, 
Niet knielen voor Gods troon, niet smeeken hun geluk? 
 
Vermeetle Zangster! zwijg: de Algoede is aller Vader: 
De zaligheid alleen welt uit die eeuwige Ader; 
En, hoe ook de uitkomst eens voor ons, na 't sterven, zij, 
Gewis, wat hier zich mint, blijft daar in harmonij. 
 
Gegeven zij 't ons niet, Zijn raadsbesluit te lezen: 
De zucht naar meerder licht kan niet misdadig wezen. 

{==692==} {>>pagina-aanduiding<<}

Welaan dan! daar nog hier de fakkel ons ontbreekt, 
De scheemring niet versmaad, die door de wolken breekt; 
En, zeker van het doel van 't gunstrijk Alvermogen, 
Hetgeen waarschijnlijk is, op aardsche schaal gewogen. 
 
Schoon ook 't onmeetlijk ruim, u, zaalgen! van ons scheid', 
Uw deel de glorie zij en 't onze nietigheid, 
't Heelal is niet te groot voor stervelingen-krachten; 
Wij vliegen stout het door, op vleuglen der gedachten; 
En, schoon ook reine gloed den hemelling omstuw', 
Het oog zoo ver niet reike, ons hart is toch bij u. 
 
Is 't mooglijk? kan dat hart, een deel derzelfde keten, 
Waarvan gij schakels zijt, o dierbren! u vergeten? 
Gaat niet de trilling door tot aan het eind' der snaar? 
Wanneer de zenuw voelt, voelt alles niet met haar? 
En is niet, na het graf, na 't scheiden uit dit leven, 
Uw geest, uit de eigen Bron, aan ons verwant gebleven? 
 
Getuigt het, allen! of deze aarde een' wellust schenkt, 
Als dien, wanneer die geest aan de afgestorvnen denkt? 
Of niet op nieuws de bron der tranen wordt ontsloten, 
Zoo warm als die, weleer bij 't dierbaar lijk vergoten? 
Of niet die geest met hen door de eeuwge woning zweeft, 
En niet verbeelding deelt in 't licht, dat hen omgeeft; 
Of niet het juichend hart, bij millioenen koren, 
Den lofzang uit den mond der dierbren waant te hooren? 
Getuigt het, of meer vuur uw' boezem ooit bezielt, 
Dan, als, voor 's Hemels troon in 't nietig stof geknield, 
Gij voor die magen bidt, wier dood zoo bitter griefde, 
En u de Godsdienst zegt: vertrouwt: uw Heer is liefde! 
 
En zoude dan voor u, reeds vrij van ramp en pijn, 
Die aardsche band, zoo zoet, geheel verbroken zijn? 

{==693==} {>>pagina-aanduiding<<}

Zoudt gij niet meer aan hen, u eens zoo dierbaar, denken; 
Geen poos der eeuwigheid aan die herinring schenken? 
Weg, wreede twijfeling! vlied, aaklig denkbeeld! vlied: 
De hooge Godheid zelfs verlaat het zwakke niet. 
 
Vermetel moog' 't dan zijn, uit de aangewezen perken, 
Te vliegen naar omhoog: ik waag 't, op aardsche vlerken. 
Ik waag het, in den geest, te snellen naar dat oord, 
Waar, 't geen het graf eens roofde, in eeuwgen luister gloort. 
 
Wat lees ik in dat oog, dat flikkert als de zonnen? 
Een' flaauwen weêrschijn van den glans des Onbegonnen'; 
De hoogste zaligheid, de zuivere Englen-vreugd, 
Door 't kweeken van 't geluk en de altijd schoone deugd. 
Dit is de rijke bron, waaruit voor hemellingen 
Genoegens, rein als 't licht, gestadig nieuw, ontspringen; 
Een zucht, die neêrdaalt van den Seraf tot den mensch; 
Voor beide 't zelfde doel en de eigene eedle wensch. 
 
o! Zal de moeder dan, dit tranendal ontweken, 
Niet voor haar hulploos kroost, niet voor haar weesjes smeeken? 
Het warme vaderhart niet bidden voor den zoon, 
Omlaag zijn' lieveling, zijn' aardschen lust, zijn kroon? 
Zou 't kind, dat nu eerst regt der oudren zorg leert schatten, 
Het wichtje, een prooi van 't graf, eer 't nog de speen mogt vatten, 
Dat wichtje, de eerste vrucht van 's levens zoetsten knoop, 
Een zegel van 't geluk, der oudren vreugde en hoop, 
Met toonen, die zelfs 't hart der zuivre Geesten treffen, 
Niet zijn vertrouwend oog naar de eeuwige Almagt heffen, 
En smeeken van die Hand, die al het goede gaf, 
De hoogste zaligheid voor de aardsche dierbren af? 
Zoude in den Seraf daar geen broedermin meer gloeijen, 
Mogt eens hetzelfde bloed door beider harten vloeijen? 

{==694==} {>>pagina-aanduiding<<}

Een eedle Pylades geen' blik slaan naar beneên, 
Waar zijn Orest nog kampt, langs doorn en distlen heen? 
De groote Fenelon, zoo Christlijk, zoo verheven, 
Niet meer voor 't rijk der deugd, voor zwakke schepslen leven? 
Een Ganganelli 't volk, door hem zoo trouw geweid, 
Niet liefdrijk gadeslaan uit 't rijk der eeuwigheid? 
Alfonsus vaderoog op Arragon niet staren? 
De geest van Hendrik niet door 't magtig Gallie waren? 
Noch, Belg! uw Willem meer daar denken aan het land, 
Zoo roemrijk vrijgestreên, bevestigd door zijn hand? 
Die Seraf, die op aarde een Engel reeds mogt heeten, 
Een Washington zijn teelt, Amerika, vergeten? 
En Luther, die den troon der waarheid heeft gesticht, 
Daar rusten van zijn taak, niet zorgen voor het licht? 
 
Het bijgeloof waan' dan, suist 't windjen op zijn vlerken 
In 't ridslen van het blad, die Geesten te bemerken: 
De wijze, dien de rede een heldre fakkel biedt, 
Schrikt voor het droomgewrocht der sombre harten niet; 
Maar 't is een troost voor hem, mag hij de hoop vertrouwen, 
Dat op zijn worstelpad die zaalgen hem aanschouwen. 
 
Bestaat die band niet meer, waartoe dan in ons hart 
Die onuitwischbre trek, die graf en scheiding tart? 
Elk deeltje van natuur is aan 't geheel verbonden, 
En niets, dat doelloos is, wordt in 't heelal gevonden: 
En zoude dan die hoop, die zacht den droeven wiegt, 
Niets dan een dwaallicht zijn, dat schittert en bedriegt? 
Neen, kindren! snikkend bij der oudren koud gebeente; 
Neen, weduw! die daar kwijnt op 't eenzaam grafgesteente; 
Neen, moeder! die om 't kroost, van 't bloedend hart gescheurd, 
Hoe ook de liefde trooste, uw gansche leven treurt: 
Die trek, door de Almagt zelve in ons bestaan geweven, 
Getuigt, dat ook voor u die zaalge dierbren leven. 

{==695==} {>>pagina-aanduiding<<}

Algoedheid! die 't geluk van alles, wat gevoelt, 
Vooral des menschen heil, die werkt en denkt, bedoelt: 
o! Zou dat Godlijk doel, in al wat leeft te lezen, 
Der Liefde zonder peil, niet Gode waardig wezen? 
Het hobblig leven door leidt hem Uw vaderhand: 
Zoo scheidt het graf niet meer, zoo blijft de zoetste band; 
Zoo kan de zeis des doods het schoonst verbond niet sloopen; 
Zoo ligt eene eeuwigheid voor u, gelieven! open; 
Zoo duurt die liefde voort, al gaat 't heelal voorbij: 
Zoo zijn het aardsch bestaan en 't sterven harmonij. 
 
Wat hart, o schoon verschiet! gevoelt niet al uw waarde? 
Gij maakt de punten stomp der doornen van deze aarde. 
Neen, 't is geen scheiding meer: slechts de een gaat d'andren voor; 
De ziel, in stof gehuld, dringt tot den Seraf door. 
De onmeetlijkheid van 't ruim, waarin de sterren dwalen, 
Geen grens kan in zijn vlugt den sieren geest bepalen. 
Hij voelt, dat de Engel daar, zingt hij des Eeuwgen lof, 
Zijn' rijken zegen smeekt voor hem, die woont in 't stof. 
Hij voelt der dierbren stoet om zijne paden zweven, 
Hem, als de noordstorm loeit, en moed en krachten geven; 
't Bewustzijn, dat het oog eens vaders op hem ziet, 
Versterkt den tegenstand, dien hij verzoeking biedt; 
Voor 't meisje op 't glibbrig pad is 't beeld der zaalge moeder 
De leidsvrouw tot de deugd, de hand van d'Albehoeder; 
En weifelt zwakheid soms, waar 't erf der vaadren geldt, 
Daar fluistert Nassau's geest, en vormt den eedlen held. 
Neen, 't is geen scheiding meer: o zaalge troost voor 't harte, 
Dat bij het grafgesteent' nokt door onlijdbre smarte! 
U moog' dan met een ga het aardsch geluk ontvliên, 
Zoo spreekt eene achtbre stem: ‘gij zult haar wederzien.’ 
Uw wichtje, droeve vrouw! verlaat dit vlugtig leven: 
Gij voelt het, 't wordt u eens als Engel weêrgegeven; 

{==696==} {>>pagina-aanduiding<<}

En snikt gij bij de zerk, waarin uw moeder rust: 
Zij is het, die u straks daarboven welkom kust! 
 
Eens naakt die zaalge stond, is 's levens baan doorloopen: 
't Verschiet wordt zekerheid; 't genot volgt op het hopen. 
Niet ijdel is die hoop: zij heeft tot onderpand 
De liefde van uw' God en de almagt van Zijn hand. 
 
Verbeelding schiet te kort, schoon ze, op haar breede vlerken, 
Het talloos tal doorvlieg' van de onafmeetbre werken; 
En, hoe ze ook dat genot in hemelverwen maal', 
Wat is eene enkle vonk, gloort er een zonnestraal? 
 
Neen, schetsen kan ik niet, maar voelen, lotgenooten! 
Dat beeld, dat Godlijk beeld, ligt in ons hart besloten. 
'k Beschouw het in den geest; maar voor het sterflijk oog 
Is elke trek te fijn, en het begrip te hoog. 
 
o Heerlijk, zalig uur! Het aardsche is gansch verdwenen; 
Een schittrend geestenheer zweeft juichend om ons henen; 
Den nieuwen broeder leidt een hooge Seraf in, 
En dan een zuster weêr, in 't hemelsch huisgezin. 
Daar, voor des Eeuwgen troon gevoerd op vlugge pennen, 
Is 't ons vergund te zien, te aanschouwen en te kennen. 
Wat ziet ons fonklend oog, daar boven 't stargewelf? 
Uw leidsman naar dien troon .... het was uw vader zelf; 
Die Engel, aan wiens hand gij knielt voor d'Albehoeder, 
Die Engel aan uw zij, o zalige! is uw moeder; 
Die Geest, die aan de borst met hemelvuur u drukt, 
o Vrouw! is 't dierbaar wicht, eens van uw hart gerukt; 
Die Seraf! welk een gloed .... vlieg, aardsche weduw! nader: 
Het is uw echtgenoot, 't is uwer kindren vader. 

{==697==} {>>pagina-aanduiding<<}

Broeders! zusters! 't hoofd naar boven: 
Eens wordt alles weggeschoven, 
Wat voor ons 't geheel bedekt; 
Eens is 't ons vergund te lezen; 
Eens zal alles helder wezen, 
Worden we uit het graf gewekt. 
 
Majesteit! die 't al verdonkert, 
Wat aan Uwen Hemel flonkert; 
Zon! die 't al bezielt en voedt: 
Dan geeft ons Uw alvermogen 
Voor dien hoogen luister oogen, 
En wij juichen bij dien gloed. 
 
Dan, na 't lichten van dien morgen, 
Blijft geen stipje aan ons verborgen; 
Zijn wij waardig, in 't gebied, 
Waar miljoenen bollen snellen, 
Al die wonderen te tellen, 
Die de Seraf schittren ziet. 
 
Maar, wat schetst gij, zwakke veder! 
o! Dan vinden we alles weder, 
Wat den dood in de armen zonk; 
Daar, voor 't eeuwig licht herboren, 
Zal in reine vlammen gloren, 
Wat hier sluimerde in een vonk. 




Iets over de Braziliaansche mieren.

(Uit h. koster's Reize in Zuid-Amerika, 1809 tot 1815.)

Gelijk alle natuurvoortbrengselen in Brazilië reusachtig zijn, zoo zijn zulks ook de Mieren. Zij zijn roodbruin, en men vindt er van een derde duim tot de leng-
{==698==} {>>pagina-aanduiding<<}
te van een' geheelen duim. Haar beet is zeer pijnlijk, en zij haken zich met hare voelsprieten dikwijls zoo diep in het vleesch, dat derzelver punten in de wonde blijven steken. Deze roode Mieren voeden zich enkel met voortbrengselen uit het plantenrijk.
Gedurende den regentijd, zegt de Heer koster, hebben deze afschuwelijke schepsels mij bitter gekweld. Dikwijls baanden zij zich tusschen de baksteenen, waarmede mijn huis bevloerd was, een' weg, en plonderden de maïskorrels of het meel, dat nedergezet was. Eens waren twee even volle zakken met maïs des avonds in mijne kamer geplaatst, en 's morgens vond ik den eenen minder vol dan den anderen. Ik kon de oorzaak niet raden, toen ik eensslags eene roode Mier uit een klein gat kruipen zag, dat op eene zijde in den zak was. Zij droeg haren last op den rug; eene tweede volgde haar, en zoo trok eene gansche bende, de eene digt achter de andere, lijnregt uit het gat. Ik legde de hand op den zak, en de maïs viel in elkander. - Op een' anderen tijd kwam er een zwerm in mijne kamer, die den vloer bijna bedekte. Dadelijk liet ik eene groote partij drooge kokosbladen halen, deze aansteken, en verbrandde alzoo het gansche gezelschap. - Achter mijn huis had ik eenige granaatboomen geplant, die ik zorgvuldig oppaste. Op zekeren avond had ik mij met een bijzonder genoegen in hunne roode bloesems verheugd: den anderen morgen vond ik deze nog wel op de stammen, maar bijna geen enkel blad meer; zij lagen allen verstrooid op den grond. Alras vond ik aan de takken eenige van deze verwoestende insekten zitten, welke de bladen afaten, en op den grond anderen, die den buit wegsleepten. Ik kon mij niet wederhouden eenige minuten lang de geschiktheid en orde te bewonderen, waarmede zij te werk gingen; doch het verdriet over de aangerigte verwoesting behield toch de overhand, en ik besloot mij op mijne onverzoenlijke vijanden te wreken. Op eenigen afstand van mijne woning bevond zich een met roode aarde bedekte heuvel, die mij deze

{==699==} {>>pagina-aanduiding<<}
Mieren tot een' schuilhoek scheen te dienen. Ik liet een' Neger deze vesting slechten, en nu begon de oorlog; want zoo kon men den strijd werkelijk noemen, toen de nesten geopend waren. De Mieren kwamen bij duizenden voor den dag; maar ik had zorgvuldig rondom een groot vuur laten aansteken, en met dit wapen hadden wij het voordeel boven haar. Het inwendige van den Mierenhoop bevatte een groot aantal ronde gaten, die omtrent zes duimen in de doorsnede hadden, onregelmatig hier en daar aangebragt, en somwijlen door onderaardsche gangen met elkander verbonden waren. Ieder hol had een' uitgang, maar somtijds ook verscheidene. Deze nesten bevatteden eene graauwachtige substantie, die met zamengedrukte spinnewebben eenige overeenkomst had; wanneer men haar tusschen de vingeren wreef, bemerkte men eenige vochtigheid; wierp men haar in het water, dan dreef zij boven. In sommige holen vonden wij in het geheel geene Mieren, andere waren in tegendeel daarmede opgepropt. Wij vernielden op deze wijze een groot aantal, en de hut, zoowel als haar omtrek, was een' tijd lang van deze leelijke gasten bevrijd; doch na eenigen tijd bemerkte eene horde uit eene andere streek, dat de heuvel onbewoond was, nam hem in bezit, en wij werden op nieuws geplaagd.





Burlington-arcade en de gaz-verlichting in Londen.

(Uit de Brieven eens Reizigers in Engeland.)

- Onlangs was de Burlington-Arcade, in de straat Piccadilly, geopend geworden. Voormaals stonden aan de noordzijde derzelve, schuins over de St. James-kerk, twee paleizen, Torkhouse en Burlingtonhouse. Beide hadden groote voorpleinen en achter schoone tuinen, en waren, midden in het volgepropte Londen,

{==700==} {>>pagina-aanduiding<<}
en nog daarbij in the most fashionable part of the town, zeer wenschelijke woningen voor lieden van rang. Torkhouse, waar de Hertog van york woonde, werd door hem aan een gezelschap kapitalisten verkocht, die het paleis anders inrigtten, en zoowel de voorste ruimte als de tuinen achter met schoone particuliere huizen bebouwden, die, den Hertog van york ter eere, den naam van Albany kregen. Aan Albany's westelijke zijde staat Burlingtonhouse, waar voormaals de Hertog van portland, doch tegenwoordig Lord george cavendish woont. Deze heeft in zijn paleis een' doorgang van Piccadilly naar Corkstreet, omtrent 200 schreden lang en 5 of 6 schreden breed, laten bouwen, die aan wederzijden kleine, aardige huizen, eene of twee verdiepingen hoog, met prachtige winkels heeft. De gang is van boven met glasvensters gedekt, die aan beide zijden schuins liggen, en een dak met eene vorst vormen. Men heeft bijna zoo veel licht als op de opene straat, en is volkomen tegen ongunstig weder beveiligd. De grond is met groote tegels bevloerd. De winkels, omtrent zestig in getal, bevatten meestendeels galanteriewaren, parfums, muzijkinstrumenten, stalen goederen, boeken, kleederen, maar tot heden nog verder geene snoeperijen dan een' enkelen wijn- en limonade-winkel. Het geheel is zeer aanlokkend. Lord cavendish heeft geene slechte speculatie gemaakt: voor ieder huurcontract, welks duur ik niet weet, betaalde men hem in ééns 250 Pst., buiten de jaarlijksche huishuur. Daarbij komen nu nog de jaarlijksche belastingen en verteringen; zoodat een koopman in deze Burlington-Arcade met goed voordeel afzetten moet, wanneer hij dit alles bestrijden wil.
Nu iets wegens de nieuwe straatverlichting. - De Franschman lebon moge dezelve uitgevonden hebben; maar het is onloochenbaar, dat de Brunswijker winzer, die hier, volgens de Engelsche uitspraak, winsor heet, de gaz-verlichting te Londen het eerst invoerde, en eene Gaz-societeit oprigtte. Met deze

{==701==} {>>pagina-aanduiding<<}
wilde het in het eerst niet regt voort; er werden vele proefnemingen vereischt, eer men het gaz van deszelfs onverdragelijken stank leerde zuiveren. Eenige fabrijken in de provinciën en eene bierbrouwerij te Londen bezigden deze verlichting het eerst in het groot. Een Duitscher, ackermann genaamd, voerde dezelve te Londen het eerst in een particulier huis in. Zoodra de zaak op eenige plaatsen en in ettelijke winkels het magtig contrast openlijk liet waarnemen, hetwelk zij bij donkeren nacht tegen lampen maakte, had zij gewonnen spel. Het voordeel was te groot, om niet bedacht te zijn, of het uitvoerbaar ware, het gaz zoodanig te leiden, dat geheele straten konden verlicht worden. De Gaz-societeit, haar voordeel wel inziende, wist dit weldra te bewerkstelligen. Vele kapitalisten streefden nu naar aktiën in dezelve. Men leerde ook, hoe de stank kon weggenomen worden. Het Parlement gaf eindelijk der societeit een patent en groote voorregten. Het is onbegrijpelijk, welke voordeelen de Londensche straten en winkels des avonds en 's nachts daardoor bekomen hebben. Het gazlicht is zoo schitterend, dat men niet alleen daaronder, maar ook op een' afstand, geschreven schrift gemakkelijk lezen kan. Eene straat, in welke voorheen vijftig lampen noodig waren, behoeft thans slechts twaalf gazlichten, en wordt daardoor zoo verlicht, dat men de gelaatstrekken der voorbijgangers volkomen onderscheiden en zich voor dieven wachten kan, wier handwerk over het algemeen veel hierbij verloren heeft. Tot 11 of 12 ure komt der straten verder de gaz-verlichting der winkels te stade, en wel in zulk een' graad, dat men op vele plaatsen der hoofdstraten, b.v. in Cheapside, Ludgatehill, Strand, Oxfordstreet, doch voornamelijk in de zoogenaamde Courts en Alleys, als
St. Martinscourt, Sidneysalley enz., zich verbeeldt midden in de gezelschapszaal van een voornaam huis te zijn. De winkeliers hebben hierbij aan helderheid, gemak en bezuiniging ongeloofelijk veel gewonnen. Een of twee gazlichten (welker sterkte

{==702==} {>>pagina-aanduiding<<}
enkel daarvan afhangt, dat men de kraan der gazbuis meer of min opent) zijn toereikend om eene ruime zaal volkomen te verlichten. Alle moeite, onzuiverheid en ongemak vallen daarbij weg, die bij lamp- en kaarslicht onvermijdelijk zijn; wijders kosten deze viermalen zooveel als de aan de Gaz-societeit te betalen contributie. De Londensche tooneelen zijn reeds met gaz verlicht; en, ofschoon nog vele bijstraten de oude olielampen behouden, zal het toch met deze ongetwijfeld niet lang duren. Edinburg, Dublin en vele andere groote en kleine steden des rijks hebben bereids het voorbeeld der hoofdstad gevolgd; kortom, de openbare verlichting in het rijk zal weldra met gaz bewerkstelligd worden. Welke ontzettende onkosten aan steenkolen veroorzaakt dit! Kan dit lang duren, wanneer men nog het overig aanzienlijk gebruik dezer brandstof daarbij rekent? De Engelschen lagchen om zulk eene vraag, en zeggen, dat de rijkdom hunner eilanden aan koolmijnen voor duizende jaren onuitputtelijk is.


De provincie La Plata.

(Uit de Reize van een' Franschen Hospitaalbeambte, gedaan in 1817.)
De Schrijver kwam in het begin van Augustus 1817 in de wateren van la Plata aan. Het heerlijke weder en het levendige spel der walvisschen in het glinsterende water maakten op hem den gunstigsten indruk. Deze dieren heffen zich regtop uit de golven, en storten dan, met een geweldig gedruisch, in dezelve terug. Een hunner, zegt de Schrijver, verhief zich zoo nabij aan ons schip, dat zijn val, wanneer die naar ons ware gerigt geweest, ons gevaarlijk had kunnen worden. De eerste, welke zijnen gezellen dit sein tot vrolijk spel gaf, verhief zich op eenigen afstand, en had het voorkomen van eene rots in het midden van den vloed. Een der matrozen, die dit zagen, riep ook: rotsen! doch

{==703==} {>>pagina-aanduiding<<}
het gedruisch, dat zijn geweldig ligchaam in den val veroorzaakte, deed ons onze dwaling bemerken; en weldra zag men links en regts hen opkomen, tellende wij van dezelve tien. Nadat zij zich verwijderd hadden, zagen wij eene zeeslang, die op de oppervlakte des waters, als op eenen vasten bodem, scheen voort te glijden. Zij was op een' verren afstand van ons; derhalve konden wij hare schrikbarende grootte niet bepalen; doch onze schipper, hoewel hij meer buitengewoons gezien had, verbaasde zich daarover. Bij de aankomst te Rio Janeiro geraakte men in gevaar van gevangen genomen te worden, want de passen der reizigers waren niet op Rio Janeiro; doch de Schrijver kwam in gesprek met den Generaal le cor, en onderrigtte dezen, dat men in Frankrijk geene passen op Buënos Ayres verleende, waarheen hunne reize eigenlijk gerigt was. Deze Generaal, een zeer wakker man, ruimde daarop alle hinderpalen weg, onderrigtte den Schrijver van den bedroefden staat van het land, waarin hij was aangekomen, en van de slechte behandeling, die alle vreemdelingen, bijzonder Fransche Officieren, aldaar te verduren hadden. Vier van deze laatsten, welke die behandeling niet langer wilden uitstaan, hadden daarom reeds hun afscheid genomen, en zochten dienst bij de Portugesche armee.
In stede van het Land van Belofte, dat wij ons verbeeld hadden, vertoonde ons reeds de eerste aanblik een eenzaam, onbewoond strand, van al den tooi der natuur beroofd. Eenige hier en daar verstrooide boschjes waren het eenige sieraad, en alles bewees, dat, van den mond van de Plata tot Buënos Ayres, en alzoo zeventig uren afstands, dit de doorgaande gesteldheid des lands ware. De hemel was klaar, de wind ons gunstig, en wij kregen Buënos Ayres in het gezigt nog vóór den heuvel, op welken het gebouwd is: zoo laag ligt het. De koepels en torens van een twaalftal kerken, welke het bevat, maar die ook de eenige aanzienlijke gebouwen zijn, vereenigen zich in de verte met de groe-
{==704==} {>>pagina-aanduiding<<}
pen van voor anker liggende schepen; en dit, op den achtergrond van eenen helderen hemel, levert eene niet onaangename vertooning op. Reeds hoopte ik, dat de stad de onvruchtbaarheid van den grond zoude vergoeden; doch weldra bemerkte ik mijne dwaling. Zoodra wij digt genoeg aan wal waren, om de enkele voorwerpen te onderscheiden, zagen wij lage, onbevallige huizen. De oever is met eene soort van muurwerk verschanst; horenwerken en bastions, op elkander gestapeld, omringen de stad, voor welke men evenwel niets gedaan heeft, om de ontscheping der waren en de aankomst der reizigers gemakkelijk te maken. Poorten zijn er niet; men weet alzoo niet, waar men reeds in de stad is; doch men komt in tamelijk breede straten, met huizen in eene tamelijk lijnregte strekking; maar deze straten zijn niet geplaveid. Tusschen twee vrij hooge voetpaden is een afgrond van slijk, waarin dieren en wagens verzinken kunnen, even als in Polen, bij dooiweder. De huizen hebben zelden eene verdieping. Het ontbreekt aan steen; men bouwt met inlandschen baksteen, die slecht gebrand en zeer onderhevig is aan plantengroei. De slechte geaardheid van dezen steen, gevoegd bij de vochtigheid der lucht, veroorzaakt,
dat op de muren overal kruiden wassen, ter lengte van vijf, zes voet. Dit is zeker voordeelig, want men kan daarmede de geiten voederen; doch inwendig brengt zulks in de huizen eene zoodanige vochtigheid te weeg, dat eindelijk paddestoelen daarin opschieten. Wil men zich vertreden, zoo vindt men geene andere wandeling, dan eene plaats van eenige honderd schreden lang, met eenige steenen banken, en vol ossenbeenderen, de wegwerpsels van den rijkdom der inwoners van Buënos Ayres. Deze plaats van verlustiging ligt langs de Plata; het gezigt der beenderhoopen en der Neger-hutten aan de eene zijde, terwijl de andere door het water beperkt is, maakt dezelve gansch niet aanlokkelijk; ook vindt geen wandelaar daar behagen. Men heeft een oud zeemagazijn in eenen schouwburg veranderd; maar de

{==705==} {>>pagina-aanduiding<<}
hinderlijke lucht van traan en teer wederhoudt vele lieden, denzelven te bezoeken. Daar het aan Europesche schouwspelers ontbrak, hebben zich eenige inlanders der kunst gewijd; de voornaamste hunner is een barbier, wiens winkel druk bezocht wordt. Behalve dit tooneelvermaak, en het stierengevecht, is er geene gelegenheid, binnen zoomin als buiten de stad, tot uitspanning. Wil men, slechts om versche lucht te scheppen, buiten de stad gaan, zoo loopt men gevaar, als het geregend heeft, tot aan den hals in het moeras te zinken, of de vrees voor tijgers, wilde honden en roovers doet alras den lust vergaan. Men moest dus op een ander land bedacht zijn, en Chili, in welks nabijheid Buënos Ayres is gelegen, kwam bij mij in aanmerking. De gelegenheid begunstigde mij: een Fransch Officier uit Chili, behoorende tot den staf des Generaals san martin, kwam aan. Ik vroeg hem dadelijk naar den toestand van het in Europa zoo beroemde gewest, dat hij doorgereisd had. Hij antwoordde door een' diepen zucht, en zeide eindelijk: ‘Kent gij Buënos Ayres? Dit is het Parijs van Chili!’ Meer wilde ik niet weten; want ik reisde niet met een wetenschappelijk oogmerk, noch om de heerlijke plantenwereld te onderzoeken, welke zeer bekoorlijk zal zijn, wanneer het land eens bevolkt is, en men, ten minste op elke vijftig uren afstands, gelegenheid vindt om onder dak te komen.
Dit is nu dat heerlijke verblijf, door de onderhandelaars in Frankrijk ons afgeschilderd! Dan, ik wil ook gewagen van het onthaal, van wege de Regering genoten. Toen de Fransche Officieren, welke mij verzeld hadden, den Heer Gouverneur puvredon bezochten, zeide hij tot den Oorlogsminister: Zij behoefden geene vreemdelingen, om tegen de gansche wereld krijg te voeren. Welk eene trotschheid! En evenwel staan de kapers, welke zij gewapend hebben, alle onder het bevel van die vreemdelingen, wier hulp zij verachten. Daar ik dezen hoogmoed des Gouverneurs bemerkte,

{==706==} {>>pagina-aanduiding<<}
wachtte ik mij wel, hem te beleedigen. Ik vond mij bedrogen ten aanzien van het land, de menschen en hunne beginsels, en zag wel, dat mij niets te doen overbleef, dan mij, zoo goed mogelijk, te redden uit den poel, in welken ik geraakt was. Ik besloot dus slechts zoo lang te blijven, als noodig ware, om het land, en wat daartoe betrekking heeft, te leeren kennen.
De Creool van Buënos Ayres, die de beginsels van den opstand aangenomen heeft, is trotsch, ijdel, aanmatigend, en, staatkundig beschouwd, in hoogen graad ijverzuchtig. Hij haat den vreemdeling, die zijne zaak gediend heeft, en waant voor zijnen moed en zijne talenten geen voorbeeld noodig te hebben. Zijn prikkelbaar karakter is niet, zoo als men denken zou, het gevolg van zijnen toestand: hij kon ferdinand VII dienen, en zou even zoo zijn. Zijne belagchelijke eigenliefde is de drijfveder van al zijne handelingen.
Het physieke leven te Buënos Ayres kan mede onder de onaangenaamheden betrokken worden. Rundvleesch, dat hier zeer overvloedig is, is ook schier het eenige, dat er te bekomen is; van schapenvleesch, wild en visch wordt weinig werk gemaakt. Daar men den landbouw steeds verwaarloosde, verbouwt men niets, wat het leven kan veraangenamen. Op den waterigen bodem wassen weinig boomvruchten, en zij zijn slecht. De inlanders roemen eene wilde vrucht, welker vleesch naauwelijks de kern overdekt. Tuingewas is zeldzaam en ontaard. Eenig droog ooft en oranjeappelen worden van Mendoza, twee honderd uren ver, aangebragt, en zijn zeer duur. Tallooze kudden van paarden, rundvee en muilezels bedekken de landstreek, of liever de wilde vlakten van dit eenzame land. Deze leveren, door huiden, talk en gedroogd vleesch, de eenige handelsartikelen op tot uitvoer. Hoezeer die kudden, sedert den opstand, zeer verwaarloosd en verstoord zijn geworden, kan men evenwel, thans nog, ossen, het stuk voor twee piasters, en paarden of muilezels, voor een' piaster het stuk, in groote menigte, koopen; wel

{==707==} {>>pagina-aanduiding<<}
te verstaan alleen op den afstand van eenige honderd mijlen van de stad: want hoe nader in derzelver omtrek, hoe duurder. Velen dezer dieren, welke volstrekt geen' bezitter hebben: men kent dezelve, door niet van eenig teeken voorzien te zijn, waarmede de eigenaars hen brandmerken. Op geweldige afstanden treft men, hier en daar, eene hut van Estancias, of herders, aan; voor het overige is alles zoo onbewoond, dat men den bewoner van een honderd uren verwijderd gelegen huis zijn' buurman noemt. In dezen oceaan van onbebouwde weiden staat de reiziger ten doel aan de tijgers, die daar hunne verblijven hebben, en aan den brandenden zonnegloed: geen enkele boom biedt zijn vermoeid oog, in deze oneindige eenvormigheid, een rustpunt aan.
Van Monte-Video verhaalt de Reiziger het volgende. Kort vóór mijne aankomst waren, gedurende den nacht, vier tijgers de stad binnengeslopen, waartoe zij, noodwendig, eene strekking van twee, drie mijlen de haven hadden moeten doorzwemmen. Waarschijnlijk hadden zij reeds lang de straten doorkruist, totdat eindelijk, met het aanbreken van den dag, twee winkels werden geopend, in ieder van welke een dezer dieren binnentreedt. De eene winkel was eene Pulperia, eene soort van tapperij, in welke de tijger zich bedaardelijk op de toonbank plaatst, terwijl de waard naar de achterkamer gegaan was, om de glazen te spoelen. Terugkomende, bemerkt hij het dier; maar, de deur nog niet geheel geopend hebbende, werpt hij dezelve weder digt, en snelt door eene achterdeur naar het naaste wachthuis, om hulp te vragen. De zich aldaar bevindende soldaten waren van een Europeesch regement; zij volgen hem naar zijnen winkel, waar zij den tijger nog vinden, die zich, bij de aankomst zijner vijanden, niet eens van zijne plaats beweegt. De stoutste van den hoop, het gevaar niet kennende, zegt: ‘Hoe! voor zulk een dier zijt gij bevreesd?’ Met deze woorden stoot hij met de bajonet op hetzelve toe; doch de tijger weert den stoot af, en buigt de bajonet met zijne klaauwen krom, zon-
{==708==} {>>pagina-aanduiding<<}
der zijne plaats te verlaten. Men doodde hem evenwel met snaphaanschoten. - De andere tijger was intusschen bij eenen barbier binnengeslopen. De man was bezig met, in de keuken, het voor zijn handwerk benoodigde water op te zetten; de achttienjarige vrouw maakte alles in den winkel gereed, om de kalanten te bedienen, toen zij den tijger in het oog kreeg. In het eerst hield zij hem voor een' grooten hond, en roept haren man, om hem weg te jagen. Deze komt; doch, in plaats van aan zijne vrouw te denken, snelt hij in de keuken terug, en roept om hulp. De ongelukkige, bij eene nadere beschouwing van het beest van schrik
overweldigd, vliegt, als door natuurlijke aandrift, in eene kleine kamer, alwaar zich haar zuigeling bevond, en werpt zich, ter beschutting, over deszelfs wiegje henen. De tijger let niet op den man, die daardoor middel vindt om naar buiten te snellen en hulp te zoeken; maar hij volgt de vrouw, rukt haar neder, doch zonder woede en zonder haar leed te doen, schijnende hij haar enkel onder zijne klaauwen te willen houden. Herhaalde keeren rigt zij zich, al worstelend, overeinde; doch telkens wordt zij weder door het ondier overweldigd, bekomende echter geene andere wonden, dan die zij zich zelve, in hare herhaalde pogingen om zich los te maken, door de nagels van het beest toebrengt. Gedurende dezen strijd, die lang duurde, daar de man in den vroegen morgen geene spoedige hulp vond, zag de tijger het kind in de wieg, roerde het aan, terwijl hij de vrouw onder hield, doch zonder aanstalte om het tot zijne prooi te maken. Eindelijk komen menschen! Een moedig man snelt, ongewapend, toe, en waagt het, den tijger weg te sleuren. Deze wendt zich om, en scheurt den ongelukkigen met éénen klaauwslag de oogen uit en de huid van het geheele aangezigt af, terwijl hij de vrouw inmiddels niet loslaat. Het kamertje, waarin dit gebeurde, was van den winkel slechts door een' linnen voorhang afgescheiden, welke niet tot aan den zolder reikte. Men stijgt op, legt op het dier

{==709==} {>>pagina-aanduiding<<}
aan, en velt het met een enkel schot, terwijl de arme vrouw haar noodgeschrei verdubbelt, vreezende tegelijk met haren vijand getroffen te zullen worden. De wakkere man, die zoo vreesselijk geschonden was geworden, sterft, na drie dagen, in het gasthuis. De jonge vrouw, die mij het voorval, op de plaats zelve, verhaalde, had twee en dertig wonden bekomen, doch geene was gevaarlijk; zij liet niet af, haar kind te zogen. De twee andere tijgers werden op de straat gedood, en bragten geen onheil toe. Sedert dien tijd durft men te Monte-Video niet meer des avonds laat uitgaan of zeer vroeg wandelen. Toen ik de oorzaken van dit buitengewone bezoek naspoorde, vernam ik, dat men, weinige dagen te voren, riet- of biezen-vlakten had in brand gestoken, in welke streken deze dieren gewoon zijn hun leger op te slaan; ook had men toen twee jonge tijgers levend gevangen. Waarschijnlijk waren de vier bezoekers de twee paren, welken men hunne jongen ontroofd had, en die nu, door het instinct gedreven, herwaarts gekomen waren, om hunne welpen op te sporen.





Aanteekeningen, betreffende het eiland Madeira, gedurende mijn verblijf aldaar in 1815.

(Vervolg en slot van bl. 683.)
Toen het eiland Madeira ontdekt werd, bevond men het, als ware het, met bosschen overdekt; men besloot toen de hoeveelheid daarvan te verminderen, ten einde meerder bebouwbaar land te bekomen, en verkoos daartoe het middel van het vuur. De brand, eens aangestoken, nam spoedig dermate de overhand, dat bijna alles afbrandde, en het hout, hetwelk men tegenwoordig nog op het eiland vindt, is van zeer weinig aanbelang. Doch weldra bespeurde men, dat de asch der afgebrande bosschen den grond buitengemeen vrucht-
{==710==} {>>pagina-aanduiding<<}
baar, en vooral tot het telen van wijn bijzonder geschikt gemaakt had. Men bragt wijnstokken over van het zuidelijke Europa, en de uitslag bekroonde volkomen de verwachting. De voortreffelijkheid van het luchtgestel van Madeira en de vruchtbaarheid van den grond vereenigden zich, om den uitmuntendsten wijn voort te brengen, die den naam van dit eiland alomme heeft beroemd gemaakt. Wanneer de wijnoogst niet tegenvalt, worden op dit eiland jaarlijks 30 à 40 duizend pijpen wijn gewonnen, waarvan ten naasten bij de helft verzonden, en de andere helft op het eiland zelf gedronken wordt. De beste wijn groeit op de zuidwestzijde van het eiland, niet verre van de stad Funchal, voornamelijk in de kerspelen van Santo Martinho en Santo Roch. Op de zuidzijde van het eiland wordt de wijnstok gewoonlijk langs eene soort van liggend latwerk geleid; op de noordelijke zijde leidt men die veelal langs de takken van boomen op, aan wier voet de wijnstok geplant wordt. Er zijn onderscheidene soorten van Madeira-wijn; de soorten, die het meeste als artikel van handel verzonden worden, zijn de London Market en de London Particular Madeira-wijn; doch, behalve deze, heeft men nog verscheidene andere soorten, als: Cantêiro-wijn; dit is wijn, die langen tijd op het vat gelegen heeft,
en aldus geheeten, omdat de stellaadje van hout, waarop de wijnvaten liggen, in het Portugeesch, Cantêiro genoemd wordt; Tinto-wijn, dus genoemd, omdat die eene donkerroode kleur heeft; Vinho de Roda, omdat die eene reis naar de Oostindiën of naar Brazilië gedaan heeft; men heeft namelijk bevonden, dat de Madeira-wijn buitengemeen in voortreffelijkheid toeneemt door het vervoer, vooral in heete luchtstreken; reden, waarom men van tijd tot tijd eenigen wijn de reis naar de Oostindiën of Brazilië doen laat, en alsdan op het eiland, echter in hetzelfde schip, waarmede die uitgegaan is, doet terugkomen, wanneer die alleruitmuntendst geworden is. Doch de edelste wijnen, uit hunne natuur zelve, zijn ongetwijfeld

{==711==} {>>pagina-aanduiding<<}
de zoogenoemde Sercial-wijn en die, welke Malvasia- of Malmsey-wijn genoemd wordt. De laatste is een fijne, rijke, zoete wijn, onovertrefbaar voorzeker, en wel waardig, om voor den edelen Nektar, dien, volgens de Fabelkunde, jupiter, cum suis op den Olimp gedronken hebben, gehouden te worden. - Deze edele soorten van Madeira-wijn worden slechts zeer zelden naar Europa overgebragt.
Door mijn lang verblijf op het eiland Madeira, was ik in de gelegenheid, den wijnoogst bij te wonen, in het laatste gedeelte der maand Augustus, alswanneer de druiven hare volkomene rijpheid verkregen hebben. De wijze, waarop het sap uit de druiven geperst wordt, is der edele natuur van dezen wijn hoogst onwaardig, en ten uiterste onbehagelijk voor het oog. De druiven liggen in een' vierkanten houten persbak, die op eene stellaadje, ruim vier voet boven den grond, staat. Twee arbeiders trekken hunne laarzen van geel leder uit, stappen, zonder hunne voeten het minste van eenige onreinheid te zuiveren, blootsbeens in den persbak, en treden de daarin liggende druiven zoo lang, als er eenig sap uit wil loopen, hetwelk, door eene kleine opening aan eene zijde van den persbak, in eene op den grond staande kuip vloeit. Nu worden de overgeblevene druifschillen in het midden van den persbak op een' hoop bij elkander gelegd, en met een touw omwonden, ten einde dezelve bijeen te houden, waarna men het sap, hetwelk nog daarin voorhanden is, door middel van eene soort van pers of drukker van een allerellendigst zamenstel, daaruit perst. Deze druifuitpersing geschiedt niet in de stad, maar daar, waar de wijngaarden zijn, op de bergen. Het druivennat, nu in de kuip vergaderd, wordt vervolgens in kleine vaatjes, die lang en smal, en daardoor gemakkelijk te dragen zijn, of in schapen- of geitenvellen gedaan, en dan naar de stad Funchal gebragt, hetzij op den rug van ezels, of door de landlieden zelve. Met een' stok over den schouder, waaraan hij het met druivennat opge-
{==712==} {>>pagina-aanduiding<<}
vulde vel draagt, en den geheelen weg over zonder ophouden zingende of neuriënde, op eene onverstaanbare en voor een beschaafd gehoor schier onverdragelijke wijze, brengt de arme landman van Madeira de vrucht des wijnstoks stadwaarts. Van de verder af gelegene plaatsen op het eiland wordt het druivennat over zee in booten naar de stad
Funchal gebragt, alwaar het de verdere noodige bereiding ondergaat, waardoor het die hoogst edele wijn wordt, welks voortreffelijkheid niet genoeg geroemd kan worden.
De verdere voortbrengselen van het eiland zijn: onderscheidene soorten van groenten, aardappelen, boonen, granen, eenig suikerriet, oranjeappelen, citroenen, noten, appelen, peren, perziken, vijgen, pruimen, abrikozen, kastanjes, aardbeziën, pompoenen, bananen, kersen, enz. Het graan, hetwelk op het eiland wast, is zoo weinig, dat het voor slechts vier maanden tot levensonderhoud kan verstrekken; en de bewoners van het eiland Madeira zonden van honger moeten sterven, bijaldien zij niet van buitenslands hunne levensmiddelen ontvingen, die, om zoo te spreken dagelijks, voornamelijk uit de Vereenigde Staten van Amerika en uit Ierland alhier ingevoerd worden. Gedurende de maanden Junij, Julij en Augustus, echter, worden er weinig buitenlandsche produkten gebruikt; de landlieden en arme bewoners van het eiland eten, gedurende dien tijd, buitengemeen veel vruchten, en halen zich, door die of onrijp of boven mate te gebruiken, dikwijls kwaadaardige ziekten op den hals.
Het vee, hetwelk op dit eiland gevonden wordt, is, zoo als ik hierboven reeds van de paarden aangemerkt heb, klein van soort; men heeft er echter zeer goed ossenvleesch, en het lamsvleesch, hetwelk hier zeer veel wordt gegeten, wordt voorzeker nergens overtroffen. De zee rondom het eiland levert veel visch op, onder anderen de keurige Pescáda, en uitmuntende kreeften.
Buiten de stad, en hoog boven dezelve verheven,

{==713==} {>>pagina-aanduiding<<}
tegen de bergen op, vindt men de talrijke woningen der landlieden, van hunne wijngaarden omringd, en de landhuizen, den vermogenden inwoneren van Madeira toebehoorende, met hunne omliggende bosschaadjen, tuinen enz., die buitengemeen schoon zijn. Bijzonder aangenaam is het in het zoogenaamde Válle, een bekoorlijk oord op de helling der bergen, omtrent een half uur gaans van de stad Funchal; de grond is daar genoegzaam gelijk, en is dit eene aangename plaats voor den vermoeiden wandelaar, om te verpoozen op den moeijelijken bergweg. Een met veel smaak aangelegd landgoed ligt in dit Válle of dal, hetwelk, door de uitmuntende ligging, het overschoon uitzigt, de aangename lommer, en de vele andere voortreffelijkheden, waarmede de natuur het begiftigd heeft, waarlijk een klein Elysium genoemd kan worden. Bijzonder aangenaam is het, dat men over het geheele eiland geene de minste vrees voor eenige wilde, gevaarlijke of vergiftige dieren behoeft te voeden; want deze zijn alhier volstrekt niet te vinden.
Doch onder de schoone landgoederen op het eiland Madeira verdient Palhêiro do ferrêiro de eerste plaats, en geen vreemdeling blijft in gebreke, het te bezoeken en te bewonderen. Dit landgoed ligt beoosten de stad Funchal, boven op de bergtoppen, en behoort aan Senhor joaõ de cavalharo te Funchal. De weg daarhenen is zeer lang, en loopt in deszelfs kronkelingen, gelijk de overige wegen op het eiland, over en bezijden de bergen, dikwijls langs den rand van ontzettend diepe afgronden, waarin men met ijzing nederziet. Ja, het kan niet ontkend worden, dat het reizen op het eiland Madeira, hetwelk te voet of te paard geschiedt, dikwijls met zeer veel gevaar verbonden is. De wegen zijn doorgaans smal en ten uiterste oneffen; het grootste gedeelte daarvan is in den oorspronkelijken natuurstaat, zoodat het paard, vooral wanneer de weg bergaf leidt, dikwijls gevaar loopt van te struikelen. Het paard, op het oogenblik wanneer het door den drijver, door middel van zijnen met eene ijzeren punt voorzienen stok, aangespoord wordt, neemt eene ontzettend snelle vaart, en brengt zijnen berijder, van uit eenen veilig door de bergen heenloopenden weg, door eene schielijke wending van denzelven rondom eene hoogte, eensklaps op den rand van eenen vreesselijken afgrond. Wie ijst niet bij het gevaar van dus met het paard onvoorziens in

{==714==} {>>pagina-aanduiding<<}
zulk eene diepte ter neder te storten? Maar voor hem, die er behagen in schept, de natuur in al hare schoonheid te beschouwen, en het prachtige, grootsche en majestueuze van de tafereelen, die zij in hare oorspronkelijke, ruwe, ongekunstelde, maar ontzag en eerbied verwekkende gedaante aanbiedt, te bewonderen; voor hem, voor den man van gevoel, wien het een lust is, den Schepper in de werken zijner almagt te verheerlijken, is het reizen op het eiland Madeira een waar feest voor het gemoed. Ik bezocht, gedurende mijn verblijf op het eiland, het landgoed Palhêiro do ferrêiro menigmalen, en vond iederen keer nieuwe gelegenheid, mij over den togt derwaarts te verheugen. Op eenen morgen begaven wij ons onder anderen op weg, een gezelschap van twaalf of dertien personen uitmakende; de Dames werden, uitgenomen ééne, die liever verkoos te paard te rijden, gedragen in palanquins; de Heeren waren alle te paard; wij maakten, met de drijvers onzer paarden, de dragers der palanquins en de bedienden, te zamen een' ganschen trein uit; en had deze optogt, vooral voor eenen vreemdeling, zeer veel aangenaams. Ter bestemde plaatse aangekomen zijnde, spreidden wij onzen disch op het gras uit, en nuttigden, op deze alleraangenaamste en eenvoudige wijze, eenen landelijken maaltijd. Onze paarden met hunne drijvers, de dragers met de palanquins, en de bedienden, hadden zich, in onze nabijheid, onder de boomen gelegerd, zoodat wij alle te zamen een klein kampement of legerplaats vertoonden. Wij vermaakten ons buitengemeen wel op dit schoone landgoed, en keerden in den namiddag, op dezelfde wijze als wij gekomen waren, naar de stad terug.
Is het uitzigt, hetgene men van het landgoed Palhêiro do ferrêiro geniet, schoon en heerlijk, het wordt nogtans overtroffen door dat, hetwelk men heeft van de plaats, waarop de kerk van Nossa Senhora do Monte gebouwd is. Na omtrent een uur bergopwaarts gewandeld te hebben, komt men aan deze kerk, toegewijd aan de Maagd maria, onder den naam van Onze lieve Vrouwe van den Berg. Reeds op tamelijken afstand uit zee is deze kerk te onderscheiden, uit hoofde van hare uitstekende witheid en verhevene standplaats. Men klimt, na den langen bergweg te hebben afgelegd, tot dit statig gebouw met acht en zestig breede trappen op. Nu wendt men zich om, en - daar ligt voor onze verwon-
{==715==} {>>pagina-aanduiding<<}
derde oogen het heerlijkste tafereel, schooner, prachtiger, dan de levendigste verbeelding het zich kan voorstellen. Voor ons, aan alle zijden, de landhuizen der grooten, en de nederige hutten der landlieden, van wijngaarden omringd, langs de helling der bergen, op wier kruin wij ons schijnen te bevinden; wij vervolgen dit gezigt, en aanschouwen diep beneden ons de stad Funchal met al hare sorten, kloosters en kerken; hoe heerlijk vertoont zich de baai van Funchal, en de rotsen, die den Oceaan, als ware het, begrenzen; voor de stad zien wij de reede met de schepen daar ten anker, en nu eindigt zich dit overschoone Panorama in de onmetelijke, alles omringende wereldzee. Hier en daar zien wij een schip aankomen, naar het eiland koers zettende; in de stad is men daarvan nog onbewust. - Dit heerlijk tafereel vertoont zich, als ware het, opééns en in zijn geheel aan onze oogen; want de standplaats, waar men zich bevindt, heeft dit boven Palhêiro do ferrêiro vooruit, dat zij, in plaats van ter zijde, juist achter de stad Funchal is, in het midden, om mij zoo eens uit te drukken, van het amphitheater van
het schoone tooneel, dat voor ons uitgebreid ligt. Achter ons verheffen zich de bergen nog zeer hoog; en het schijnt, als konde men derzelver hoogste punt nooit bereiken: want gestadig, wanneer men eene of andere plaats, die ons als de meest verhevene toescheen, bereikt heeft, wordt men ontwaar, dat men zich bedrogen heeft.
Het inwendige van de kerk van Nossa Senhora do Monte is niet uitstekend, en men vindt daarin evenmin, als in de kerken in de stad Funchal, eenige zitplaatsen voor de gemeente.
Een der voornaamste heilige dagen, en voor den vreemdeling bijzonder merkwaardig, is de dag van Nossa Senhora do Monte, op den 15 Augustus. Op dien dag werd het H. Avondmaal in deze kerk gevierd. Duizenden van menschen, van alle standen, begaven zich naar deze kerk; de weg daarheen was opgevuld gelijk eene volkrijke straat in eene groote stad; en dezulke, die, tot boetedoening wegens hunne zonden, om den Hemel te verzoenen, zich eene zware zelfkastijding hebben opgelegd, hadden reeds gisteren dezen geheelen langen moeijelijken bergweg (het is bijna ongeloofelijk, en echter waarheid) op hunne knien kruipende afgelegd. De menigte menschen, die ik op dezen dag rondom deze

{==716==} {>>pagina-aanduiding<<}
kerk verzameld zag, was ontelbaar; de een gaat derwaarts uit Godsdienstige oogmerken, de ander uit nieuwsgierigheid, om de ontzettende menigte te zien. Na den afloop der Godsdienstoefening schaarden zij zich alle op de heuvels en in de kleine dalen rondom de kerk, en vermaakten zich op velerhande wijzen. Hier hoorde men de guitarre, het geliefde speeltuig der landlieden op Madeira, daar werd gezongen, ginds weder danste men bij het geluid, of liever geklep, der kastanjetten, enz. Dit duurde tot in den avond, alswanneer de menigte, voor het grootste gedeelte min of meer beschonken, naar huis terugkeerde.
Funchal is de eenige stad; echter vindt men nog vele dorpen, gehuchten, kerken enz. op het eiland, die alle aan de buitenzijden van het eiland, op de helling der bergen en in de dalen, gebouwd zijn; want het binnenste of middelgedeelte van het eiland is eene woestenij, en wordt niet bewoond. Santa Cruz is een dorp van tamelijke grootte; doch Machico, alsmede Camacho, zijn kleine plaatsen van weinig aanbelang.
Op den 26 October viel er een buitengemeen zware regen, die in de stad Funchal vele verwoestingen aanrigtte, door de sterke stroomen, die daardoor met woede van de bergen nederstortten. Het water stroomde door de waterleidingen of grachten met eene verbazende kracht en snelheid, gelijk eene zee, vergezeld van een donderend geraas; terwijl het in deszelfs vaart eene ontzaggelijke menigte steenen, waaronder van aanmerkelijke grootte, van de bergen met zich medesleepte. In eenige straten stond het water meer dan twee voet hoog; het stroomde in vele winkels en magazijnen, en bedierf eene groote menigte goederen van allerhande aard. Vele woningen, boomen, en drie bruggen, die over de waterleidingen lagen, werden weggespoeld, en de schade, door deze overstrooming veroorzaakt, was aanmerkelijk. Vele der inwoners waren bevreesd voor eene vernieuwing van de wolkbreuk, die in het jaar 1803 Madeira zoo deerlijk teisterde.
De inwoners van Madeira, namelijk de afstammelingen der Portugezen, zijn gewoonlijk van eene bruinachtige kleur, zeer eigenaardig aan eene heete luchtstreek, gelijk de hunne. De kleeding der fatsoenlijke klassen is Europeaansch; de landlieden, ossendrijvers en arbeiders dragen kleine spitse blaauwe

{==717==} {>>pagina-aanduiding<<}
mutsen, en laarzen of schoenen van geel leder; dikwijls ziet men hen maar aan een' voet eene laars of schoen dragen, terwijl de andere in het geheel geen bekleedsel heeft; vele der geringe vrouwen dragen groote mantels, die tot op hare voeten afhangen, en waarmede zij hare armoede bedekken.
Alle Portugezen zijn groote liefhebbers van snuiftabak, en ook hier gebruikt men dien buitensporig; doch het rooken van tabak is zeer weinig in gebruik, ten minste onder de fatsoenlijke klassen der inwoners: onder de geringere ziet men nu en dan vier of vijf mannen op de straat in een' kring bij elkander staan; een van hen neemt een weinig tabak, rolt het in een stukje papier, steekt het aan, rookt twee of drie haaltjes, en overhandigt het dan, tot hetzelfde einde, aan zijnen buurman, en deze weder verder, totdat het eindelijk het gezelschap rondgegaan, en de tabak verteerd is.
De landstaal op Madeira is het Portugeesch; echter spreken de Engelschen tot elkander altijd in hunne eigene taal.
Deze natie geniet hier zeer vele en groote voorregten, den handel betreffende, voornamelijk in het stuk van inkomende regten op goederen en koopmanschappen, door hunne schepen aangebragt. Een jongman, op het eiland Madeira geboren, kan, wanneer hij op het kantoor van een der Engelsche handelshuizen aldaar eene plaats bekleedt, niet tot den soldatenstand gedwongen worden.
De muntspecie, hier in gebruik, is de piaster of Spaansche daalder, in waarde nagenoeg gelijkstaande met twee en een' halven Hollandschen gulden. Men noemt deze munt hier Patáca; zij wordt weder in verscheidene onderdeelen verdeeld, en geldt op het eiland Madeira 1000 Réis. De boeken en rekeningen worden gehouden in Milréis (of 1000 Réis) en Réis.
Behalve Madeira en het eiland Porto Santo, zijn er nog eenige zeer kleine eilanden, of liever rotsen, die mede tot de Madeira-eilanden behooren. Zij verdienen echter ter naauwernood aanmerking, als zijnde bijna geheel dor en onvruchtbaar. Zij worden de Deserta's genoemd.
Ik verliet het eiland Madeira, op den 15 November, in eene Amerikaansche brik. In den achtermiddag, nadat de uitklaringsboot ons schip op zijde geweest en alles in orde gebragt was, werd het anker geligt, en verlieten wij de reede van Funchal. Eene zachte koelte blies in onze zeilen, en wij konden daardoor slechts weinig vorderen. Middelerwijl

{==718==} {>>pagina-aanduiding<<}
was het avond geworden; de maan ging op in haren vollen luister, en wierp hare zachte glansen op de bergen van Madeira. Heerlijk vertoonden zij zich, in eene bekoorlijke schakering van licht en schaduw. Liefelijk weêrkaatste het water het maanlicht. Statig en langzaam dreven wij, tusschen een Fransch oorlogs- en een koopvaardijschip, op de stille oppervlakte van den Oceaan. Het was een heerlijke avondstond!


Sophia van Mansfeld, of de Saksische porseleinschilderesse.

(Vervolg en slot van bl. 675.)
Gedurende dit tijdsverloop beval de Koning, de vaas, die den prijs behaald had, tot een geschenk aan Koning lodewijk XV van Frankrijk te zenden, met wien hij een verbond gesloten had. Op den avond vóór sophia's verloving was er een glansrijk Cirkel bij de Gravin, op welk zij de Saksische kunstenaresse, van welker bekoorlijkheid, talent en lotgevallen geheel Berlijn met bewondering gewaagde, als bruid voorstelde; en juist wilde zij zich, nadat het gezelschap vertrokken was, ter ruste begeven, wanneer eensklaps het huis van een geweldig gerucht weêrgalmde. De jonge Graaf trad uit zijne kamer, om naar de oorzaak te vernemen; opééns zag hij de gansche zaal met soldaten vervuld, en zich, in naam en op bevel des Konings, gevangen! Te zelfden tijde was men gelast, ook sophia en hare ouders weg te voeren, die op staande voet naar Meissen, in Saksen, gebragt, terwijl de Graaf lanisky naar de vesting Spandau moest gevoerd worden.
‘Wat heb ik dan begaan?’ riep de Graaf: ‘Ik wil mijne misdaad weten, eer ik daarvoor boete!’
Dan, hoe hij woedde en tegenworstelde, hij werd niets gewaar; en zijne meer bedaarde en beradene moeder bezwoer hem, zich aan het Koninklijk bevel te onderwerpen. ‘Ik vertrouw op uwe onschuld en op de regtvaardigheid des Konings!’ sprak zij. Maar, toen august was weggeleid, toen zij van de familie mansfeld moest scheiden, toen stroomden hare tranen. Sophia was te zeer geschokt, om

{==719==} {>>pagina-aanduiding<<}
te kunnen weenen; zij beschouwde zich zelve als een' speelbal des noodlots, koude dezen wisselkeer der Koninklijke gunst volstrekt niet begrijpen, en voelde zich ten smartelijkste door de scheiding van de Gravin getroffen. Maar zij was bij hare ouders, alexis bleef haar getrouw, en zij zou haar schoon, vurig bemind Saksen wederzien - zij gevoelde zich minder ongelukkig, dan toen zij het verliet.
Naauwelijks was de Koning des volgenden daags te Potsdam gekomen, of de Gravin lanisky wachtte hem reeds op het slot, ten einde het vergrijp van haren zoon te vernemen; dan, bij 's Vorsten verschijning viel zij hem te voet, zonder een enkel woord te kunnen uiten. Minzaam rigtte frederik haar op, verzekerde haar, dat hij haar onschuldig aan het laaghartig gedrag haars zoons, en zelfs zich overtuigd hield, dat zij er ten eenemale onkundig van was.
‘Ach, Sire!’ riep de Gravin uit, ‘mijn zoon is onbedacht en ligtzinnig; maar vergun mij, de deugdelijkheid zijns harten te verdedigen: onvoorzigtig kon hij zijn; ondankbaar kan hij niet wezen!’
‘Gravin! begeef u dezen avond naar mijne kunstzaal te Saussouci; daar zult gij den ganschen omvang zijns misdrijfs vernemen.’
De Gravin kwam in de diepste smart terug. Albert, de trouwe vriend haars zoons, verliet haar niet, en deed vergeefsche moeite, om haar te troosten. Hij meldde haar, dat alexis gedwongen was, te Berlijn achter te blijven; dat hij echter niet gevangen was, en dat hij hem niet uit het oog verloor, ten einde hem van eenigen wanhopigen stap terug te houden.
De Gravin vertrouwde aan dezen éénigen vriend hare gewaarwordingen omtrent het onbegrijpelijke van haars zoons beschuldiging, en begaf zich te bepaalden tijde naar Saussouci. Met diepen weemoed betrad zij de zaal, waar haar august zich ten dage, dat de vaas van sophia den prijs wegdroeg, zoo gelukkig voelde, en waar zij zich thans in de avondschemering met hare smart alleen bevond. Eindelijk verscheen de Koning, staarde haar aan met dien blik, die den stoutsten misdadiger siddering aanjoeg, en zeide: ‘Ja, Gravin! ik zie met blijdschap, dat gij zelfs geen denkbeeld hebt van datgene, wat uw zoon beging. Nader mij!’
Hij geleidde haar naar dien kant der zaal, waar de vaas

{==720==} {>>pagina-aanduiding<<}
van sophia op eene kleine verhevenheid geplaatst was, en zeide: ‘Gij zaagt deze vaas, eer men mij dezelve overhandigde; ongetwijfeld laast gij ook het opschrift, waarmede men haar verrijkt heeft?’
‘Ja, Sire! en mijn zoon heeft dat geschreven.’
‘Eigenhandig? - Bedenk, wat gij zegt, Gravin!’
‘Ja, Sire! Sophia mansfeld, die niet zoo goed schrijft als teekent, verzocht hem zulks, en mijn zoon voldeed aan haar verzoek.’
‘Nooit werd er vleijender lofrede gemaakt!’ sprak de Koning, bitter lagchende.
‘Uwe Majesteit zal toch niet gelooven, dat mijn zoon een lage vleijer is? - Naauwelijks twee maanden zijn er verstreken, dat de onbescheidenste en onbedachtste uitdrukking hem bijkans uwe gunst had doen verliezen. Het behaagde u, Sire, hem vergiffenis te schenken; en Uwe Majesteit zal zich gereedelijk overtuigd houden, dat, daar uwe goedheid hem zijn vergrijp deed bekennen, dankbaarheid hem voor het vervolg bedachtzamer moest maken. Door uwe weldaden getroffen, door bewondering weggesleept, waagde het august lanisky's hart, de woorden te kiezen, welke Uwer Majesteit schijnen te mishagen, omdat zij veelligt uwe hooge bescheidenheid kwetsen; doch mij dunkt deze misslag zoo gering, dat ik denzelven niet voor de oorzaak zijner gevangenneming houden kan.’
‘Gij verdedigt hem met moederlijke welsprekendheid; maar de oordeelskracht, u zoo zeer eigen, verlaat u in dit oogenblik. Heb ik u dan gezegd, dat uw zoon gevangen is genomen, omdat hij te vleijende woorden heeft gekozen? Neen, ik veracht onbillijke blaam zoowel, als lage vleijerij; maar nimmer vergeef ik eene zoo schandelijke trouweloosheid, als deze. - Lees zelve dit vleijend opschrift, welk ik bijkans, met deze vaas, den Koning van Frankrijk had toegeschikt, bijaldien niet de man, belast met dezelve in te pakken, mij daarop opmerkzaam had gemaakt. Eerst las ik hetzelve met welgevallen: eene kiesche lofspraak behaagt schier altijd dengenen, aan wien dezelve is gerigt. Reeds was ik, dwaas genoeg! bedacht op de belooning des makers, toen straks genoemden man een uitroep van schrik ontviel. Beducht, dat hij welligt de schoone vaas beschadigd had, trad ik toe, en zag, dat de blaauwe verf op eene door hem afgewrevene

{==721==} {>>pagina-aanduiding<<}
plek was afgegaan. Thans bekeek ik deze vlek oplettender, en zag, dat het voetstuk der vaas met deze blaauwe verf was overtogen. Eerst had ik enkel de woorden gelezen: A la gloire éternelle de frédéric le grand - maar, Gravin, wat las ik thans, waar de verf ontbrak? Lees zelve, en oordeel, of de nu aan het licht gebragte lof mij konde gevallen!’
Sidderend nam de Gravin de onzalige vaas in handen, en had dezelve van schrik bijkans laten vallen, toen zij daarop las: A la gloire éternelle de frédéric le grand tyran.
De Koning zelf werd getroffen van hare smart. ‘Gravin!’ sprak hij, ‘ik ben inderdaad niet tiran genoeg, om eener schuldelooze moeder het strafwaardigst bedrijf des zoons te doen ontgelden. Dingsdag avond kom ik in uw gezelschap.’
De ongelukkige moeder boog stilzwijgend, en verwilderde zich; te huis komende, vond zij albert, en verhaalde hem alles, niet wetende, wat zij daarvan denken moest; want, zelfs in hare oogen, was august thans even strafbaar als ligtzinnig. Ook albert verstomde; maar hij bleef niettemin standvastig bij zijn gevoelen, dat zijn vriend onschuldig was, en nam tevens het edel besluit, om, het mogte kosten wat het wilde, diens onschuld te bewijzen. Van stonden aan begon hij in de Porseleinfabrijk, en waar hij slechts konde, de ijverigste navorschingen te werk te stellen.
Op den gezelschapsdag der Gravin verscheen de Koning werkelijk in de talrijke verzameling, zonder dat men hem terstond bemerkte. Al de vrienden der Gravin poogden haar gerust te stellen; de Lord, desgelijks tegenwoordig, verhief de Jury zijns vaderlands, en albert riep: ‘Gave God, dat mij vergund wierde, de zaak mijns vriends te bepleiten!’
‘Onder één beding,’ antwoordde frederik, wiens stem thans eerst zijne tegenwoordigheid verkondigde: ‘Onder één beding, jonge Heer! Ik veroorloof het u; maar, zoo gij niets uitrigt, gaat ook gij voor zes jaren naar Spandau. Voor het overige zal lanisky door zijns gelijken worden geoordeeld; er zullen twaalf regters benoemd worden, die men de Jury heeten kan, zoo u dit behaagt! Ik kies mij dan eenen Advocaat; gij kunt des Graven Advocaat zijn. Dit zijn mijne voorwaarden; neemt gij ze aan?’
‘Met verrukking, Uwe Majesteit!’ riep albert ver-
{==722==} {>>pagina-aanduiding<<}
heugd; ‘echter smeek ik daarenboven om de gunst, den gevangenen vooraf te mogen spreken.’
‘Ik sta het toe; evenwel ook slechts onder beding. De Kommandant te Spandau zal u twee uren alleen laten met den gevangenen; maar, zoo gij na deze zamenkomst van besluit mogt veranderen, blijft het niettemin bij het mijne!’
Nogmaals verklaarde albert, dat hij in alles bewilligde; en hoe gaarne de Gravin dezen tweeden zoon eerst aan haar hart gedrukt had, moest zij echter vooraf den Monarch voor zijn gunstbewijs dank betuigen. - De Koning vond zich inzonderheid tot dit besluit genoopt, van wege het oordeel der nakomelingschap zoowel, als de meer dan vrije uitdrukkingen des Engelschmans; ook scheen zijn gansche Hof in lanisky's lot belang te stellen.
Sophia, door deszelfs lot nog meer dan door haar eigen getroffen, leefde intusschen te Meissen bij hare ouders en in haar vaderland, maar gescheiden van haren bruidegom en als gevangene; zij mogt alleen voor de Berlijnsche fabrijk arbeiden, welke, overeenkomstig 's Konings wil, zich steeds meer volmaakte, en deed zulks met den grootsten ijver en inspanning.
Zij had thans eene schets voltooid, welke de groep eens ongelukkigen gezins voorstelde. De Koning geleek sprekend; nevens hem zwaaide de Tweedragt hare toorts, en hield deszelfs hand terug, gereed om der smeekenden genade te onderschrijven. Onder stond: l Indulgence est la première vertu des Souverains. - Deze teekening overhandigde men den Koning; hij beschouwde dezelve met groote oplettendheid, toen de Engelschman zich liet aanmelden. ‘Mylord,’ sprak hij, ‘ik wenschte, dat er nooit eene Porseleinfabrijk bestaan hadde; zoo waren er minder menschen ongelukkig, en mijn gemoed ware deswege niet bezwaard. Hoe ook het proces van lanisky moge uitvallen, zeg uwen landslieden, dat, zoo frederik streng is in het straffen, zijn hart ook daarbij niet ongevoelig is. Sophia's talenten doen mij hare onschuld en derzelver bewijs wenschen; en, wanneer ik immer daartoe moge geraken, zal ik haar met weldaden overladen.’
‘Sire!’ antwoordde de Lord, ‘gelijk gij het hebt aangevangen, zult gij voorzeker achter de waarheid komen.’
‘Mylord! ik wensch het meer, dan ik het hope! Eene keten van boosheden omgeeft deze onverklaarbare gebeurte-
{==723==} {>>pagina-aanduiding<<}
nis. Is het niet smartelijk, eene persoon van dit talent (hij vertoonde hem de teekening) te moeten straffen?’
De Lord stond versteld over de keurigheid van het werk. ‘Ik erken, Sire,’ sprak hij, ‘nooit heb ik iets schooners in zijne soort gezien.’
‘Nu, de tijd des onderzoeks nadert; mij zou het streelen, niet meer te moeten gelooven, dat august lanisky, dien ik met zoo veel zorg liet opvoeden, zoo ondankbaar, en de rijkbegaafde sophia mansfeld zijne medepligtge is.’
Albert was intusschen naar den Graaf te Spandau afgereisd, twee uren bij hem gebleven, en kwam, ten volle van zijne onschuld overtuigd, bij deszelfs moeder terug. Deze te bewijzen, was de stoute onderneming, waartoe hij vast besloten had; ofschoon lanisky hem had gebeden, van een waagstuk af te zien, dat onmogelijk scheen, en hem slechts even ongelukkig konde maken. ‘Ware ik dan zoo zeer te beklagen,’ hernam de edele albert, ‘bijaldien ik, in het ergste geval, het lot eens schuldeloozen vriends moest deelen? Herinner u, hoe ik u in de Porseleinfabrijk mijne wapenen toezeide, wanneer zij u konden van dienst wezen. Toen wist ik niet, dat gij mijne pen zoo spoedig zoudt behoeven: daar het echter zoo is, laat mij dezelve tot uwe redding aanwenden!’
Frederik had eene galerij in de gehoorzaal doen oprigten: in het midden was eene verhevenheid voor de regters; ter regter, van eene balustrade omgeven, de plaats, waar de twaalf regters, die men de Jury wilde geheeten hebben, zitten zouden; links bleef de ruimte vrij voor de aanschouwers; op den achtergrond de banken voor de beide Advocaten en de getuigen; daar, ter regterzijde, de zetel des Konings; ter linker-, de zitplaats voor den gevangenen. Frederik had bevolen, alles op den voet van de Jury in Engeland in te rigten. Eene menigte aanschouwers van elken rang verscheen op dezen dag ter audientie, allen geleerden en vreemdelingen van aanzien. Ook de Gravin lanisky kwam met eenige harer vrienden, en plaatste zich aan het benedeneinde der galerij. Eene diepe stilte heerschte in de zaal, door een dof geruisch afgebroken, toen de gevangene verscheen; menige voorbarige oordeelvelling der Hovelingen scheen zich overluid te willen doen hooren, en aller oogen waren nu op den Koning, dan op lanisky gevestigd, die

{==724==} {>>pagina-aanduiding<<}
door twee Officieren werd begeleid. Hij naderde de verhevenheid; zijn gang was edel en vast; hij zag bleek, doch scheen gerust; zijne geheele houding sprak voor zijne onschuld, en een traan ontrolde zijn oog, toen hij zijnen edelen vriend aanschouwde, die opgeruimd, bedaard, en zich ten volle gelijk bleef.
De regter vroeg den gevangenen, of hij tegen geenen van deze twaalf tot zijne regters benoemde personen iets had in te brengen; en hij verklaarde, dat hij ze alle voor wettig erkende. Deze zwoeren thans eenen eed, zich alleen door de waarheid, zonder aanzien des persoons, te laten geleiden; en, toen lanisky plaats genomen had, begon de regter met eene lange inleidende rede, waarin hij vermeldde, hoe, op bevel des Konings, hier stond onderzocht te worden, of de Graaf lanisky werkelijk aan het hem te last gelegde misdrijf schuldig was. Hij kondigde, in zekeren Heer van warendorf, den Advocaat des Konings aan; gaf daarop den Baron, albert van altenberg, verlof, den Graaf te verdedigen; onderrigtte voorts de Jury, het enkele woord schuldig of onschuldig, naar hare overtuiging, uit te spreken; verklaarde den Baron altenberg nogmaals, dat hij in het lot zijns vriends moest deelen, ingevalle deszelfs onschuld niet bewezen werd; en besloot met eene ernstige vermaning, in naam des Konings, aan de Jury, om, met alle inspanning, overeenkomstig haren pligt te werk te gaan.
Thans volgde het verhoor der getuigen. De eerste was een Jood, met name salomon, door den Koning belast met het inpakken van het porselein. Zijn voorkomen nam geweldig tegen hem in: hij was bejaard, en zijn blik onvast en boos; zoo onbewegelijk hoofd en hals waren, loerden zijne oogen overal heen; hij scheen onrustig, en beefde bij den eed. Nu ontdekte de Heer van warendorf de Pruissische vaas. Lanisky bleef bedaard en gerust; de Jood scheen ineen te krimpen, antwoordde evenwel op alle vragen, en zijne verklaring kwam hierop neder, dat, toen hij met zijn' doek de vaas van stof had willen zuiveren, tot zijne ontzetting, het verschrikkelijk woord tyran op het opschrift zigtbaar was geworden; dat hij den uitroep: ‘abraham, izaäk en jacob!’ niet had kunnen binnenhouden, zoodat de Koning daardoor op dat woord opmerkzaam werd, hetzelve gelezen, en hem zwijgend verlaten had.

{==725==} {>>pagina-aanduiding<<}

Albert verzocht, dat deze getuige niet vertrekken, en hem mogt vergund worden, denzelven, volgens Engelsch gebruik, te contraëxamineren, wanneer het tijd zijn zou. Dit werd ingewilligd, en salomon zette zich onthutst en verbleekt neder.
De tweede getuige was de Opzigter der Porseleinfabrijk. Deze verklaarde, dat sophia mansfeld den Grave lanisky had verzocht, het opschrift op de vaas te stellen, wijl hij beter schreef dan zij; dat deze zulks in zijne tegenwoordigheid had gedaan, toen dezelve nog ongebrand was; dat de werkman de vaas vervolgens naar den oven gebragt, en hij haar niet weder gezien had, voordat zij uit denzelven was gekomen, wanneer het woord tyran niet daarop gestaan had. Daarna had de Koning hem laten roepen, hem het woord getoond, en hem over den zamenhang ondervraagd. Toen had hij het zoo even gezegde aan Zijne Majesteit geantwoord, en bewezen, dat dit woord had moeten geschreven worden, eer de vaas in den oven gekomen was; dat men het met eene blaauwe verfstoffe, welke het voetstuk der vaas bedekte, moest hebben overtogen, die zich vervolgens ligtelijk liet afwrijven; en dat het de hand was van den Graaf, daar het de eerste woorden volmaakt geleek, en ook reeds eenmaal de Heer Graaf den grooten Koning met dezen naam in de fabrijk belegd had.
Albert verlangde ook hem, gelijk den Jood, te contraexamineren; en het werd hem toegestaan.
Thans kwam de werkman, die de vaas naar den oven gebragt, en de man, die dezelve daarin geschoven had; en beide beweerden, hunnen pligt gedaan, en de vaas trouw bewaakt te hebben, totdat dezelve geheel gereed was.
Nu grondde de Advocaat des Konings zijne aanklagte op deze getuigenissen; stelde de verdiensten van den Monarch, ook omtrent den Graaf, en de snoode ondankbaarheid des laatsten, bij zoo overeenstemmende bewijzen zijner misdadige handelwijze, in het licht; vermeldde, hoe hij hem reeds eenmaal een zelfde woord grootmoedig had vergeven, en hoe regtvaardig de straf was bij zulk een vergrijp. Alle kunst der welsprekendheid had hij te hulp geroepen, om zich de eer waardig te maken, de zaak zijns Konings te bepleiten; en, toen hij geëindigd had, weêrgalmde de zaal van toejui-
{==726==} {>>pagina-aanduiding<<}
chingen, welker geruisch albert liet voorbijgaan, alvorens hij ter verdediging zijns vriends optrad.
Thans eerst verbleekte de jonge lanisky; doch niets was in staat, albert's edele standvastigheid te doen wankelen. Hij begon met volmondige instemming in al hetgene tot lof des Konings was gezegd, ging vervolgens op eene ongedwongene wijze over tot zijnen vriend, en beleide deszelfs verdediging zoo treffelijk en zoo meesterachtig, dat hij schier allen van de zedelijke onmogelijkheid eener zoodanige handelwijze van den Graaf omtrent zijnen Koninklijken weldoener, die hem eene vroegere, vrijwillig bekende, overijling edelmoedig had vergeven, overtuigde; terwijl hij het ondoelmatige, onbestaanbare, ja tegenstrijdige der daad, bij het algemeen voor edel erkende karakter van den Graaf, in het schoonste licht plaatste; zoodat de natuurlijke praal zijner welgeordende rede bijkans overbodig was, om de waarheid te doen zegevieren. Nu wendde hij zich tot de getuigen, wist ook derzelver getuigenissen te wederleggen, en ving vervolgens het hem vergunde verhoor derzelve aan. Bij deze vond nu weldra, door zijne welaangebragte vragen, wederspraak met zich zelve plaats, welke hij ten behoeve des aangeklaagden wist op te helderen.
De werkman bekende, dat hij de vaas op de ovenplank gezet, maar vervolgens was gaan eten. Hij wist zeker, dat hij dezelve daarop had geplaatst, zeide hij, wijl hij bijna het ongeluk had gehad haar omver te werpen, en daarover zeer verschrikt was; hij had ook tot den ovenstoker gezegd: ‘Och heer jemini, willem, daar had ik die verd .... vaas haast omgesmeten! En toen zette ik ze heel en gaaf op de plank.’ - Daarna was hij zijns weegs gegaan.
De ovenstoker erkende, dat er een half uur konde verloopen zijn, eer hij de vaas had kunnen inzetten, dewijl de oven nog niet heet genoeg geweest was; en wanneer albert hem vroeg, of hij stellig verzekerd was, dat hij de vaas toen van de plank had genomen, herinnerde hij zich, dat zij, afgezonderd, achter hem op de tafel had gestaan. Albert vroeg verder, of hij gedurende dien tijd geheel alleen, dan of er nog iemand tegenwoordig was geweest; en het antwoord was: dat allen waren gaan eten; maar dat hij, met den rug naar de kamer gekeerd, voor zijnen oven had geze-
{==727==} {>>pagina-aanduiding<<}
ten, en, wijl hij op denzelven passen moest, daaromtrent verder niets stelligs konde zeggen.
Albert hield zich hiermede voldaan, en deed nu alexis petrowitsch voortreden. Deze verklaarde: Dat hij, de vaas van sophia mansfeld gaarne terstond willende zien, wanneer dezelve uit den oven kwam, op den middag derwaarts was gegaan; dat hij daar den Jood salomon aan de deur ontmoet, en deze hem gezegd had, dat de vaas nog in den oven stond. Dat sophia, ten behoeve harer ouderen, in hare tusschenuren, kostbare schilderijtjes op glas had vervaardigd, welke zij dezen salomon ten verkoop had ter hand gesteld, met last om de gelden naar Saksen over te maken; maar dat de Jood het geld zoowel als de schilderijen had verdonkerd. Dat dezelve hem meermalen had gezegd, dat hij den Graaf lanisky doodelijk haatte, omdat hij waarergens had gezegd, dat hij er uitzag als een spitsboef, en dat hij zich daarover nog eens aan hem zou wreken.
De tweede getuige van albert was een koopman in verfwaren te Berlijn; en deze verklaarde, dat de Jood salomon, op den 30sten April, bij hem was gekomen, en verscheidene soorten van blaauwe verf had gevraagd, welke hij in het omslag eens briefs, dien hij uit zijne brieventasch had genomen, naauwkeurig beproefd, en daarvan eindelijk eene kleine hoeveelheid gekocht had. Hij toonde van die verf een monster, hetwelk albert den regters tot onderzoek overhandigde; waarna bleek, dat het dezelfde was, welke het voetstuk der Pruissische vaas dekte.
Aller oogen vestigden zich thans op den Jood, die, bleek en sidderend, in pijnlijken angst ter neder zat, en wien frederik nu ook een' zijner vernietigende blikken toewierp.
‘Hebt gij dat omslag nog, waarin salomon de verwen beproefde?’ vroeg albert den verskooper.
‘Ja, Heer Baron,’ antwoordde deze; ‘ik vond hetzelve op mijn kantoor, toen salomon vertrokken was; ik zag, dat het eene soort van rekening was, en dacht hem dienst te doen met hetzelve te bewaren; maar hij heeft het niet teruggehaald. Gij, Heer Baron, kwaamt vóór eenigen tijd bij mij, en vroegt naar dit alles; en, daar ge mij toen verzocht dat papier wél te bewaren, zoo heb ik zulks gedaan; hier is het.’
Albert gaf den regters ook dit omslag, besmet met de-
{==728==} {>>pagina-aanduiding<<}
zelfde blaauwe kleur als de doek, welken salomon tot het afwrijven der vaas gebruikt had, en dien hij nu moest te voorschijn brengen. Thans herinnerde zich ook de ovenstoker, dat salomon in den tusschentijd, dat de vaas nog buiten den oven was, daar was geweest, en van verzen en opschriften gepraat had; waarop hij evenwel, met zijn stoken onledig, even weinig als op zijn doen had acht geslagen.
Nu ging albert over tot de gevolgtrekkingen, stelde alle omstandigheden helder en aaneengeschakeld in het licht, en verzocht de Jury, het papier te openen, waarin de blaauwe verf beproefd was. In hetzelve stond nu het woord tyran, zoo dikwijls en op zulk eene wijze herhaald, dat het klaar was, dat men eens anders hand had willen bestuderen; één dezer woorden was volkomen gelijk aan het woord tyran op de vaas. Albert deed thans nog opmerken, dat de y op de vaas niet overeenkwam met de overige letteren van het opschrift; en er bleef nu bij niemand eenige twijfel meer over, dat niet de Graaf lanisky, maar de Jood salomon de dader was.
Thans beraadslaagde de Jury, terwijl zij de zaal verliet. Aller oog was op den Koning geslagen; lanisky en albert bleven bedaard, maar de Gravin konde naauwelijks hare verrukking betoomen. Slechts kort duurde dit bedwang; de Jury kwam weldra terug, en verklaarde den Graaf lanisky onschuldig aan het begane feit. Den Jood salomon liet zij aan 's Konings regtvaardigheid over. Eensklaps dreunden de wanden van algemeene, onafgebrokene toejuiching; en allen bewonderden albert's zeldzamen moed en bekwaamheid. Maar nu verhief zich eene stem, aan welke alles gewoon was te gehoorzamen, en gebood stilte. Elk begaf zich naar zijne plaats; want frederik nam het woord.
‘De Jury is ontbonden,’ sprak hij, ‘en mijn wil bekrachtigt hare uitspraak. Graaf lanisky! ik ontnam u te voorbarig uwen degen; ik behoud dien, maar schenk u in deszelfs plaats - den mijnen.’ En bij deze woorden gespte frederik zijnen degen los, en overhandigde hem den jongen Graaf, die denzelven, op de eene knie gebogen, ontving, en de hand kuste, die zoo allen geleden' smaad wist uit te delgen.
‘Wat u betreft, Baron altenberg!’ voer de Koning voort, zich tot albert wendende, ‘gij behoeft geenen

{==729==} {>>pagina-aanduiding<<}
degen, om uwe vrienden wél te verdedigen; uwe wapenen zijn meer waard dan de onze. Van nu aan blijft gij bij mij; weldra zal ik u in mijnen Raad zoodanig plaatsen, als gij verdient. - En gij, eerlooze Jood! gij verdiendet, dat ik u naar abraham's schoot zond; maar gij zult vooraf nog ergens toe dienen. Ik veroordeel u, om levenslang te Potsdam de straten te vegen, en beveel u, het voorplein van het slot van lanisky nooit te vergeten.’
Een nieuw, luidruchtig handgeklap volgde; de Koning verliet zijnen zetel, bood der Gravinne lanisky den arm, en geleidde haar tot aan het rijtuig; vervolgens ging hij, gearmd, met den Graaf en albert, te voet, naar het slot der Gravin, en noodigde zich voor dien middag bij haar te gast.
Alles was nu volkomen vereffend; alexis was naar zijne bruid gereisd, maar had niet lang in Saksen mogen verwijlen, ten einde, op begeerte des Konings, spoedig weder terug te zijn. Hij bragt der Gravinne de treurige tijding, dat de oude mansfeld door eene beroerte getroffen was. Albert, die thans bestendig den Koning verzelde, vernam dit ongeluk niet, of hij zond onmiddellijk eenen Lijfarts des Konings met een' zijner eigene bedienden naar Meissen, den laatsten eene aanmerkelijke somme gelds voor sophia medegevende, als van den Koning zelven haar toegeschikt. Welhaast kwam ook dezen het toeval des ouden Heers ter oore; en hij besloot tevens, haar bijstand te bieden. Thans vond albert zich genoodzaakt, het door hem verrigtte te openbaren, waarbij hij den Koning tevens om vergeving vroeg, dat hij zich zoo stout van zijnen naam bediend had, daar hem zulks alleen op deze wijze mogelijk was geweest. Frederik reikte hem goedhartig de hand, en zeide: ‘Ik dank u, Heer Baron, dat gij mij de verdienste eener goede daad overliet; maar ik wil mij geene handeling toeëigenen, waarvan u alleen de eere toekomt. Opdat gij evenwel voor het vervolg niet uit uwe beurs, in mijnen naam, ongelukkigen behoeft te ondersteunen, zoo maak ik u rentmeester van mijne bijzondere kas; en men zal zich voortaan, om hulp van mij te erlangen, tot u wenden. Ik behoude mij alleen voor, u dezulken aan te wijzen, die mij bijzonder belang inboezemen, en verzoek u, de familie mansfeld niet te vergeten.’
De Brit, die altijd iets in den Monarch te berispen vond, was bij dit tooneel, dat bij de Gravin lanisky voorviel,

{==730==} {>>pagina-aanduiding<<}
tegenwoordig, en scheen getroffen; maar in zijn hoofd had zich het ontwerp genesteld, sophia, wanneer zij met alexis zou verbonden zijn, ten behoeve der Engelsche fabrijk te winnen; en hij vond, met zijne voordeelige voorslagen, ingang bij alexis, die, van sophia gescheiden, met welke de Koning andere inzigten scheen te hebben, misnoegd was; echter waagde hij het niet, zulks zijner bruid te openbaren. De Lord nam eindelijk zelf op zich, aan sophia te schrijven. Maar de Lijfarts, dien men haar gezonden had, was bekwaam en gelukkig genoeg geweest, haren vader bij het leven te behouden; de Koning had haar zoo aanzienlijk ondersteund - hoe had sophia zulke verpligtingen met ondank vergelden en Pruissen kunnen verlaten, om zich in Engelschen dienst te begeven? Hoewel zelfs alexis daarin stemde, sloeg zij deze aanbieding stellig en beslissend af. Hoe geheim de onderhandeling gehouden ware, scheen zij echter frederik ter kennisse te zijn gekomen. Wanneer hij den jongen Koerlander op het Cirkel der Gravin aantrof, waar hem zijn adel zoowel, als zijne goede hoedanigheden en betrekking tot sophia, toegang verschaft hadden, keerde hij hem telkens den rug toe; en den Lord, die reeds afscheid ten Hove had genomen, betuigde hij zoo nadrukkelijk zijne verwondering, hem nog in de stad te vinden, dat deze het geraden achtte, spoedig de terugreis aan te nemen. Een brief van sophia aan de Gravin gaf der laatste omtrent deze houding des Konings, ten aanzien van beide, genoegzame opheldering, en vervulde haar met hoogachting voor het edele, dankbare meisje; zij kon zich niet weêrhouden, den Baron altenberg dien brief te laten lezen, die hem in de zigtbaarste gemoedsbeweging bragt. In
denzelven schreef zij onder anderen, dat, eer zij, volgens het ontwerp van den Lord, alexis naar Engeland volgde, zij liever hare verbindtenis met hem wilde breken; ja dat zij reeds nagenoeg tot dit uiterste gebragt was.
De Gravin drong in de ziel van haren ontroerden vriend, en verwierf eindelijk van hem de bekentenis, dat hij de schoone, ongelukkige sophia reeds bemind had, toen hij haar met lanisky in de Porseleinfabrijk leerde kennen. Thans kon de Gravin de zelfverloochening en edelaardigheid van albert niet genoeg bewonderen, die dezen hartstogt niet alleen bedwongen, maar zelfs tot sophia's verbinding met

{==731==} {>>pagina-aanduiding<<}
alexis had medegewerkt. Hij, daarentegen, beweerde, niets dan zijn' pligt gedaan te hebben, en verklaarde plegtig, zich nimmer eenige inbreuk op de rust of het geluk van haar te zullen veroorloven, die hij boven alles beminde.
De Gravin besloot, tot sophia's regtvaardiging, den Koning haren brief mede te deelen, en zij slaagde hierin ten volle. Maar frederik, die den Lord kende, en wist, dat hij zijn plan niet zoo ligt zoude opgeven, had reeds bevolen, sophia niet uit Pruissen te laten vertrekken. Welhaast werd deze maatregel geregtvaardigd. De Lord wist sophia, door een zamenweefsel van intrigues, te overreden, dat de Graaf lanisky het ontwerp beraamd had, haar tot zijne gemalin te maken, en dat zijne deswege hoogst vergramde moeder den Koning om eene altijddurende gevangenis voor haar had aangezocht, zoodat haar niets overbleef dan de vlugt. Zij moest zich gevolgelijk met hare ouders naar eene haven aan de Oostzee begeven, voorzien van Deensche passen, welke hij haar had beschikt, en naar Engeland oversteken, waarheen hij en alexis vooruitgezeild waren. Dan, juist in het oogenblik, dat sophia begon te wankelen, verscheen albert, met brieven der Gravin en volmagt des Konings, ten huize der familie mansfeld, ontmaskerde het bedrog, en geleidde hen gezamenlijk naar Berlijn.
Door de Gravin lanisky op het hartelijkst ontvangen, bleef sophia geenerlei twijfel meer over; maar haar hart bloedde over het verlies van alexis, dien zij moest opgeven, wijl hij haar, uit eigenbelang, tot snoode ondankbaarheid wilde verleiden. Kort daarop schreef hij haar uit Engeland, dat, daar zij hem niet had willen volgen, hij van haar afzag, en dat hij, aangesteld bij de Engelsche fabrijk, op het punt stond, aan eene Miss zijne hand te geven, welke hem de Lord had leeren kennen.
Sophia schonk eerlang den edelen albert hart en hand uit vrije keuze; ofschoon hij het was, wien frederik de groote het edele meisje had toegedacht.
Lang leefde de Saksische Porseleinschilderesse te Berlijn, als Baronesse van altenberg, voor de liefde, gelijk voor de kunst; en nog bloeit het geslacht, dat haar als stammoeder vereert, gelijk de bloemen bloeiden en leefden, welke hare kunstrijke hand uit doode vormen schiep.






{==732==} {>>pagina-aanduiding<<}

Huisselijke winteravond.


Welkom, winteravondstond! 
Strooit ge ook rijm en sneeuw in 't rond, 
Doet gij ook den stormwind huilen, 
Dwingt ge mij in huis te schuilen, 
Boeit ge mij aan eigen' haard, 
Toch zijt gij mijn' lofzang waard. 
 
Rooft ge ook, wat den dag behoort, 
Sleept gij traaglijk de uren voort, 
Is uw aanblik stroef en duister, 
Dekt een mist der starren luister 
En het statig licht der maan, 
Toch hef ik u 't loflied aan. 
 
Lieve! kom, ontsteek het licht! 
't Korte dagwerk is verrigt; 
Komt, laat ons de blinden sluiten! 
't Is zoo bar en guur daarbuiten. 
Komt, mijn telgen, mij zoo waard! 
Plaatst u om den warmen haard! 
 
Ja, 't is buiten bar en guur; 
Maar, bij 't vrolijk-brandend vuur, 
Bij zijn' gloed, mijn lieve kindren! 
Zal geen winterkoû ons hindren; 
Ook de winter heeft zijn zoet: 
Al wat God beschikt, is goed. 
 
Dierbaar wijfjen! o, hoe blij 
Zijn deze uren niet voor mij! 
Kom met mij dien wellust deelen! 
Of, zou u de tijd vervelen? 
Valt u thans de dag te kort? 
Zucht ge, wen het avond wordt? 
 
Neen, ik zie het; neen, gij lacht. 
'k Had dit antwoord reeds gewacht. 

{==733==} {>>pagina-aanduiding<<}

Hier, in huisselijke muren, 
Slijt ge vrolijk de avonduren; 
Wat aan andren vaak verveelt, 
Is 't, wat ons het meeste streelt. 
 
Menig een bevindt zich wèl 
Bij het nietsbeteeknend spel; 
Maar het geestloos kaartverschieten 
Zou en u en mij verdrieten: 
Hoofd en hart en rein gevoel 
Blijft bij 't beuzlend spelen koel. 
 
Neen, mijn dierbare, onze tijd 
Zij aan eedler doel gewijd! 
Kindren mogen om ons spelen, 
En ons kozen en ons streelen; 
Wij herdenken onze jeugd, 
Bij hun schuldelooze vreugd. 
 
Maar zegt elk ons goeden nacht, 
Maar is elk te bed gebragt 
En in 't zachte dons verdwenen, 
Wordt het stiller om ons henen, 
o! Dan toeft ons nieuw genot, 
En wij zegenen ons lot. 
 
Schoon gezeten bij den haard, 
Zwerven we over 't vlak der aard'; 
Nu bezien wij de oosterstranden, 
Dan zijn wij in de avondlanden, 
En, van 't zuiden tot het noord, 
Zetten we onze togten voort. 
 
In deze uren, vol genot, 
Staren we op der volken lot; 
Zien wij, in den stroom der tijden, 
Ebbe en vloed van vreugd en lijden; 
In der eeuwen wisseling, 
Opgang en vernietiging. 
 
Dan weêr stelt natuur haar' schat, 
En het schoon, dat zij bevat, 

{==734==} {>>pagina-aanduiding<<}

En de wijsheid en 't vermogen 
Van haar' Schepper, ons voor oogen; 
Al haar wondren legt zij bloot, 
En wij staamlen: ‘God is groot!’ 
 
Nu, tot in de ziel verheugd, 
Letten we op de stem der deugd; 
Voelen we onzen stand en waarde 
Hooger rijzen dan deze aarde, 
En 't volbrengen van den pligt 
Wordt ons zalig, wordt ons ligt. 
 
Dan treft ons een harpenaar 
Door de klanken van zijn snaar, 
En wij luistren naar de toonen 
Van Apollo's echte zonen, 
En de dichtkunst stelt haar schoon 
In 't bevalligst licht ten toon. 
 
Maar dan voel ik mijn gemoed 
Blaken van den reinsten gloed; 
Dan kan niets mijn' geest bedwingen; 
'k Grijp het speeltuig - ik moet zingen, 
Zingen, wat ik heb gesmaakt, 
Zingen, wat mij zalig maakt. 
 
Ons valt nooit een avond bang; 
Ons valt nooit de tijd te lang: 
Onder zoet genot gesleten, 
Wordt zijn trage gang vergeten; 
Dierbare! aan elkanders zij' 
Vliegt een avond ras voorbij. 
 
Winteravondstond! uw zoet 
Is zoo streelend voor 't gemoed. 
Ja, mijn waarde! aan uwe zijde 
Is, in 't barste jaargetijde, 
Ieder avond ons een feest 
Voor het hart en voor den geest. 
 
Ja! ik galm het luide in 't rond: 
Welkom, winteravondstond! 

{==735==} {>>pagina-aanduiding<<}

Doet gij ook uw stormen huilen, 
Dwingt ge mij in huis te schuilen, 
Boeit ge mij aan eigen' haard, 
Toch zijt gij mijn' lofzang waard. 
 
w.h. warnsinck, bsz. 







Zestal oorspronkelijke dichtstukjes.


Door J.W. IJntema.

IV.


Het aapje in de mouw.


Ja! 't is waarheid, in de trouw 
Komt het aapjen uit de mouw. 
Bij het vrijen meest verholen, 
Hield het, onder scherts en kout, 
Zich, bij jong zoowel als oud, 
Even of het sliep, verscholen; 
Of, kwam 't al eens voor den dag, 
Makker beestje niemand zag. 
 
Nu en dan reeds, wel is waar, 
Bragt ons 't aapjen in gevaar. 
Want, als, door de min aan 't blaken, 
In haar zoete tooverkracht, 
Ons de wellust tegenlacht, 
Kan 't zijne inborst schaars verzaken: 
Maar, door eer en onschuld sterk, 
Stelt men aan zijn kuren perk. 
 
Dan, wanneer men is getrouwd, 
Van nabij elkaar beschouwt, 
Laat zich 't aapje stouter kijken. 
('t Is aan de onze niet alleen, 
Maar aan beide seks gemeen.) 
En dan zal het tevens blijken, 
Of het aapjen in de mouw 
Grimmig is, of mak en trouw. 

{==736==} {>>pagina-aanduiding<<}

Zijn onze aapjes boos en fel, 
Dan, voorwaar, is de echt een hel. 
Vrouwlijke aapjes, wil men weten, 
Zich beroepende op de faam 
En op vrouw Xantippe's naam, 
Zijn wel de ergste nog te heeten: 
Drijven deze hier hun spel, 
Ja, dan is de trouw een hel. 
 
Maar, al zijn ze niet zoo boos, 
't Zijn toch dorens aan de roos, 
Die haar zoetst genot verzuren. 
Nu is 't aapje norsch van aard, 
Nu ligtzinnig, dan bezwaard, 
Dan weêr vol jaloersche kuren; 
Nu verspillend zonder brood, 
Dan weêr karig zonder nood. 
 
Voor dit alles is wel raad; 
Maar, niet alle raad geeft baat, 
En, schoon men de mouw moog' keeren, 
't Aapje kent zijn' heer te wèl, 
Sluipt zoo ligt weêr in zijn cel, 
Kan zijn kuren niet verleeren: 
Slechts door Hymen's tooverkracht 
Krijgt men 't eindlijk in zijn magt. 
 
Aapjes van eene andre soort, 
Waar ons evenbeeld in gloort, 
Die en hart en zin verovren, 
't Leven van ons leven zijn, 
Zieletroost in ramp en pijn, 
De aarde ons tot een' hemel toovren; 
Komen dezen op de baan, 
De andren moeten achterstaan. 
 
Ja! dan is de trouw een schat, 
Die het hoogste goed bevat. 
't Is een heilvoorspellend teeken. 
Telgen zijn het onderpand, 
Dat het aapje ligt aan band, 
Zonder vrees van los te breken. 
Want dan sluiten man en vrouw 
Elk het aapjen in een kouw. 








{==737==} {>>pagina-aanduiding<<}

Mengelwerk.

Levensschets van S.J. Brugmans.

Gedeeltelijk gevolgd naar het Fransch van bory de st. vincent (*).
Sebald justinus brugmans, wiens onherstelbaar verlies Leyden, Nederland, Europa betreurt, werd, den 24sten Maart 1763, Franeker geboren, waar zijn Vader het Hoogleeraarsambt in de Wiskunde bekleedde. Hij studeerde eerst aan de Hoogeschool te Groningen, waarheen zijn Vader verplaatst was, en vervolgens te Leyden. Zijne eerste bestemming was de dienst der Genie; maar de natuurlijke aanleg laat zich niet dwingen. Deze was bij den jongen brugmans vooral op de Natuurkundige Wetenschappen gerigt; zijne Ouders vergunden hem, die strekking te volgen, en hij was reeds vroeg bedreven in de Natuurlijke Geschiedenis, de Schei- en Geneeskunde, zonder daarom de Wiskunde te verzuimen. Op zijn achttiende jaar werd hij tot Doctor in de Wijsbegeerte bevorderd, en gaf bij die gelegenheid eene beschrijving der Mineralen in den omtrek van Groningen (Lithologia Groningana), volgens het stelsel van den toen in Holland meest gevolgden wallerius. In hetzelfde jaar (1781) behaalde

{==738==} {>>pagina-aanduiding<<}
brugmans den prijs bij de Akademie van Dyon, ter beantwoording der volgende vraag: Welke zijn de schadelijke en vergiftige planten, die meermalen de landerijen bederven en derzelver vruchtbaarheid belemmeren, en de voordeeligste middelen, om heilzame en nuttige planten daarvoor in de plaats te stellen, opdat het vee daarin een gezond en overvloedig voedsel vinde? Deze Prijsverhandeling werd in 1783 te Groningen gedrukt. Brugmans had opgemerkt, dat de vergiftige planten bijna altijd een bijzonder voorkomen hebben, hetwelk hare schadelijke hoedanigheden verraadt; dat de dieren, geenszins verleid door den bedriegelijken luister of de zoete geuren van sommige gewassen, dezelve te midden der velden niet aanraken, daar een onbedriegelijk instinct hun het vergif doet kennen, dat in derzelver binnenste schuilt. Hij noemde de planten op, door de Natuur dus gekenmerkt, en die, welke op dezelfde plaats kunnen groeijen, en dus daarvoor in de plaats gesteld worden.
De tijd was daar, waarin de akkerbouw, aan de sleur des ongeletterden landmans ontrukt, tot eene wetenschap van den eersten rang zou worden verheven. Geleerde Maatschappijen gaven het voorbeeld, door het uitschrijven van prijsvragen, ook over schijnbaar min belangrijke onderwerpen, wanneer zij slechts den beoefenenden landbouw op wetenschappelijke gronden konden vestigen. Zoo gaf de Koninklijke Akademie van Bordeaux in 1782 de taak op, om de kenmerken, ook voor den minst geoefenden Natuurbeschouwer, aan te wijzen, wanneer de boomen, vooral de eikenboomen, ophouden te groeijen, en beginnen te versterven; en of men deze kenmerken (ondersteld dat er zulke bestaan) algemeen en noodzakelijk bij de boomen in allerlei gronden vindt. Deze vragen mogen misschien nutteloos schijnen aan iemand, die in een' eikenboom slechts het sieraad van een bosch en eene goede brandstof voor zijn' schoorsteen ziet; maar in een wijnland zijn zij van het hoogste belang: de eikenboom is voor het vaatwerk van den Bordeaux-wijn onmisbaar; de eiken, daartoe ge-
{==739==} {>>pagina-aanduiding<<}
bezigd, moeten volkomen gezond en toch ook volwassen zijn. Brugmans besefte dit nut terstond: hij gevoelde de behoefte, om ook buiten zijn Vaderland nuttig te zijn, gaf de kenteekenen op, waarin de Akademie van Bordeaux zoo veel belang stelde, en behaalde den prijs.
Twee jaren later (1785) werd hem te Berlijn een nieuwe eerepalm toegewezen voor eene Verhandeling over het onkruid; zoodat hij op zijn twee en twintigste jaar reeds met het eeregoud van drie buitenlandsche Maatschappijen prijkte, geschreven in eene taal, die niet de zijne was. In 1783 had hij ook eene Verhandeling uitgegeven over eenzwavelachtig lucht verschijnsel, hetwelk ook op den plantengroei eenigen invloed gehad had. Na zoo vele proeven zijner kundigheden te hebben gegeven, trad brugmans (in 1785) in eenen vasten stand in de Maatschappij: hij werd te Groningen tot Doctor in de Geneeskunde bevorderd, na de verdediging eener Dissertatie de Puogeniâ, waarin hij, door nieuwe proeven, het verschil tusschen den etter en de andere dierlijke vochten bepaalde. De Fransche Geneesheer quesnoy had reeds in 1749 eene Verhandeling over deze stoffe geschreven. Men bestreed toen het denkbeeld, dat de etter eene wezenlijke afscheiding was; brugmans bewees echter de waarheid daarvan buiten tegenspraak.
De Hoogleeraar van swinden in dat zelfde jaar van Franeker naar Amsterdam beroepen zijnde, werd het vak der Natuurkunde en Wijsbegeerte in deszelfs plaats aan den jongen brugmans in zijne geboortestad opgedragen. Hij deed hier eene Redevoering over den aard van den Vrieschen grond en deszelfs nader onderzoek, (de naturâ soli Frisici explorandâ.) Hier, echter, bleef hij niet lang: na eenige maanden werd hij in de hoofdplaats der wetenschappen in Nederland, aan Leydens Hoogeschool, als Hoogleeraar der Kruidkunde, beroepen (1786), waarop hij eene Intreêredevoe-
{==740==} {>>pagina-aanduiding<<}
ring uitsprak over de groote nuttigheid eener meer naauwkeurige kennis der inlandsche planten.
Sedert de smaak voor de Kruidkunde, die linnaeus aan den bajert onttrokken had, in alle klassen der Maatschappij was doorgedrongen, en niet meer uitsluitend aan Geneesheeren en Kruidmengers behoorde, had een groot aantal Reizigers togten door vreemde landen ondernomen, om een' rijken buit van gewassen vandaar terug te brengen. Holland, alstoen de zetel van eenen onmetelijken koophandel, in het bezit van schoone en rijke overzeesche gewesten, was, als ware het, de stapelplaats ook dezer soort van schatten voor de andere Volken. Op Hollands talrijke schepen reisden de meeste Natuuronderzoekers naar de Kaap de Goede Hoop, de Indische Eilanden en Japan; en het was hun een wezenlijk genoegen, bij de terugkomst, de schoonste bloemen te offeren aan het oord, vanwaar linnaeus het licht in de Natuurkunde had verspreid. Maar deze gemakkelijkheid, om onbeschrevene soorten en nieuwe geslachten in onbekende gewesten te vinden, had de Europesche Flora doen verzuimen. Slechts in het hart van Duitschland bespeurden eenige Natuurbeschouwers, die zich op geene reizen toeleiden, hoe weinig nog de planten van ons eigen werelddeel bekend waren, en dat men niet naar Botany-baai, naar China of Peru, of naar de Afrikaansche wildernissen behoefde te trekken, om nieuwe namen op de lijst der planten te brengen. Maar de ontdekking van eene soort van zeegras, of eener mosplant, of eener eenvoudige grassoort, die niet zeer treffend van de naburige soorten verschilde, wekte weinig belang bij de kenners der hoofdsteden, waar, in oranjehuizen en stookkassen, duizend schitterende en juist door het vreemde meer belangwekkende planten het oog der liefhebbers streelden. Men vond in dien tijd bekwame kruidkenners, die, geheel t' huis in de Flora der
andere werelddeelen, de meeste planten van hun eigen land niet kenden. Zelfs moesten de soorten, weleer door tournefort, bauhinus

{==741==} {>>pagina-aanduiding<<}
of andere vroegere en latere kruidkundigen uit het Zuiden van Europa of de Levant aangebragt, in onze tuinen voor de heesters der Zuidzee-eilanden of der boorden van den Ohio plaats maken. Brugmans wraakte deze misbruiken: hij wilde bewijzen, dat de inlandsche Flora niet minder schoonheden bezit dan de uitheemsche, en dat onder de planten, die den grond van Europa versieren, sommige gevonden worden, die, zoowel in de Geneeskunde als in de Kunsten, niet minder nuttig zijn, dan vele uit Azië, Afrika of de nieuwe wereld, en de wereld van tasman en cook.
De algemeene kundigheden van brugmans deden hem bij de Kruidkunde en het opzigt over den Kruidtuin ook het onderwijs in de Natuurlijke Geschiedenis opdragen (1787.) Zijne lessen in dit ruime vak der menschelijke kundigheden maken misschien het wezenlijkste gedeelte van zijnen roem uit, en waren, door keurigheid van taal en voordragt, door diepe geleerdheid, aan oorspronkelijkheid en nieuwheid van denkbeelden gehuwd, juist geschikt, om den smaak voor die wetenschap bij oud en jong op te wekken of te verlevendigen. Brugmans begon nu ook een Kabinet te vormen, hetwelk, door zijne onvermoeide zorgen, weldra dien trap van volmaaktheid bekwam, dat men slechts weinige verzamelingen van bijzondere personen in Europa daarmede kon vergelijken. Men bedenke daarbij, dat 's Lands hooge Magten, in dien onzaligen tijd van tweedragt, burgerkrijg, buitenlandschen oorlog en algemeen verval, die, bijkans van het begin der ambtsbediening van brugmans aan, de Republiek beroerden, niet zoo veel voorde wetenschappen konden doen als in andere landen, die hunnen rijkdom in zich zelve bezitten, als één Rijk vooral, hetwelk, door heerschappij of invloed in Europa, door regt of geweld, alle middelen ter beschikking had, om zijne Natuurkenners, gelijk weleer alexander aan aristoteles had gedaan, met de uitgezochtste natuurschatten des eigenen grondgebieds of der onderworpene landen te verrijken. Dat dus

{==742==} {>>pagina-aanduiding<<}
een cuvier, die aan het hoofd der éénige Parijsche verzameling stond, en tevens de grootste kenner der vergelijkende Ontleedkunde was, bij zijne komst in Nederland, het Kabinet van brugmans, door eigene vlijt en op eigene kosten verzameld, bewonderde, en die bewondering in zijn Rapport aan den Ex-Keizer uitsprak, dit is de hoogste lofspraak, die men daaraan kan geven (*). Met dat alles werd de bescheidene Geleerde, bij eene reis naar Parijs onder buonaparte's regering, getroffen en als verplet op het gezigt der aldaar opeengestapelde rijkdommen in zijn vak; en een zijner vrienden heeft verzekerd, dat hij zich toen aan eene soort van moedeloosheid overgaf, die hem een' tijd lang, uit hoofde van den afstand tusschen zijne verzameling en den hier voorhanden onbereikbaren overvloed, de verrijking der eerste zou hebben doen staken.
In 1795 werd aan brugmans, na voltelen's dood, ook bij voorraad de leerstoel der Scheikunde opgedragen, waarvan zich deze buitengewone man, bij wien met elke hem opgedragene taak de krachten schenen aan te groeijen, met verwonderlijken ijver en het beste gevolg kweet. Ook in dit vak droeg hij de algemeene bewondering en liefde zijner Hoorderen en de hoogachting van alle deskundigen weg; zoodat Bezorgeren der Hoogeschool hem in 1800 tot vasten Hoogleeraar in die wetenschap aanstelden. In deze hoedanigheid vermeldde hij de verdiensten van herman boerhaave omtrent de Scheikunde; eene rijke stof, maar niet te uitgebreid voor den man, die in het vak der natuur en geneeskundige wetenschappen alomvattend was, gelijk de door hem geprezene Nederlandsche hippokrates. Hier verhief hij zich tot de hoogte der welsprekendheid, welke dit geschrift, wat deze eigenschap

{==743==} {>>pagina-aanduiding<<}
betreft, tot het eerste zijner werken verheft; doch het was, naar de orde des tijds, een zijner laatste.
De Geneeskundige Dienst, vooral die der Hospitalen, had reeds lang de aandacht van brugmans getrokken; zoodat de Gecommitteerde Raden van Holland hem in 1794 raadpleegden over de verzorging der gekwetsten en zieken uit de legers der Bondgenooten, vooral de Hanoveranen, die omstreeks dezen tijd naar Holland begonnen af te zakken, en gedeeltelijk in het groote Hospitaal te Leyden werden gelegd, waar de Hoogleeraar hun uitstekende diensten bewees. Na de Omwenteling van 1795 werd hij belast met een plan voor den geneeskundigen dienst des Bataafschen legers, en tot medewerking met de Fransche Commissarissen voor de oprigting van Hospitalen. Na de goedkeuring van zijn deswege ingediend ontwerp, gaf de Regering hem een nieuw bewijs van vertrouwen, door hem met de invoering daarvan te belasten. Het Hollandsche leger bezat dus eerlang eene zeer geregelde verzorging van geneesmiddelen, die scheikundig in den Hage werden toebereid. Daarenboven werd brugmans, met de Heeren driessen, vrolik, deiman en ten haaf, benoemd tot het vervaardigen der Pharmacopoea Batava, of Bataafsche Apotheek, die in 1805 het licht zag.
Den edeldenkenden Koning van Holland, lodewijk napoleon, kende brugmans reeds, eer hij tot het gebied werd verheven; en eerlang bekwam hij deszelfs vriendschap, en werd zijn raadplegende Lijfarts. Terwijl, na den val van het Gemeenebest, bijna alles daarin veranderd werd, bleef toch de dienst der gezondheid des legers volkomen op denzelfden voet. Brugmans bekwam den titel van Directeur-Generaal van dien dienst.
De onstaatkundige zoowel, als tegen alle beginselen van regtvaardigheid lijnregt aandruischende inlijving van Holland bij dien Colossus, welken men toen het Fransche Keizerrijk noemde, deed nog veel grootere veran-
{==744==} {>>pagina-aanduiding<<}
deringen ontstaan, dan bij de oprigting van het Koningschap. Ook de post van Directeur Generaal werd vernietigd, doordien de dienst van gezondheid met dien van het groote Rijk werd ineengesmolten. Doch napoleon, hoe stug en heerschzuchtig van aard, kon de betoovering niet weêrstaan, waarmede brugmans, die met diepe geleerdheid de fijnste menschen- en wereldkennis en den ongedwongen' toon der eerste kringen paarde, hem voor zich - neen, voor zijne geliefde Hoogeschool, en voor het behoud harer instellingen en waardige Hoogleeraars, wist te winnen. Daarvan getuige het tooneel te Leyden in Wijnmaand 1811, toen de Veroveraar, bedwelmd door zijn ongehoord geluk, zijne prooi kwam bezoeken, die onder hem met snelle schreden het verderf te gemoet ijlde. Weinige Hollanders konden een' gunstigen blik van den Gebieder verwerven; nog mindere konden eenig kwaad beletten, of goed bewerken: onder deze, echter, behoorde brugmans. Toen napoleon, bij zijne komst te Leyden, vermaak schepte, alle hem voorgestelde Hoogleeraren en andere personen te verguizen, trad brugmans als hun beschermengel op, wist, door zijne volmaakte kennis der Fransche taal, en tegenwoordigheid van geest, aan velen de antwoorden op 's Keizers norsche, halfgeleerde vragen te besparen, en deed onder anderen openlijk hulde aan de schoonheid en den rijkdom zijner moedertaal. - Ook wist hij, bij de daarop volgende vernedering van 's Lands Hoogeschool tot eene Akademie der Fransche Universiteit,
zeer veel goeds te behouden, onder anderen het uitsluitend behoud van de eigendommen der Hoogeschool, de betaling harer schulden, onder het vorige Bestuur gemaakt, en eene jaarlijksche toelage van 100,000 Francs. Aan brugmans werd ook de, destijds vooral, netelige post van Rector der Akademie toebetrouwd, wiens moeijelijkheid door de opvolgende staatkundige gebeurtenissen nog verdubbeld werd.
Deze gebeurtenissen namen eindelijk eene beslissende

{==745==} {>>pagina-aanduiding<<}
wending. Brugmans, in het Rectoraat door den hoogstverdienstelijken kemper vervangen, genoot echter het volste vertrouwen van den nieuwen Souvereinen Vorst der Vereenigde Nederlanden. Hij bleef niet slechts aan het hoofd van den gezondheidsdienst der Armee, onder denzelfden titel van Inspecteur-Generaal, maar zijne werkzaamheden werden zelfs over de Zeemagt en de Volkplantingen uitgestrekt. Het groote laboratorium in den Hage werd hersteld, en voor de troepen zoowel ter zee als te lande ingerigt. Weldra bekwam brugmans eene gelegenheid, daarin zijne volle grootheid te toonen.
Napoleon, overwonnen en naar Elba gebannen, kwam terug, en geheel Frankrijk liep hem te gemoet. De hagchelijke kamp der onafhankelijkheid moest nog eens voor Europa worden gestreden: want reeds was het puik zijner oude Soldaten rondom den Werelddwinger geschaard; reeds waren Neêrlands grenzen overschreden, en Brussel bijkans in het gezigt. Één onvergetelijke dag leide wel zijne trotsche hoop in het voetzand, en verzekerde de rust van Europa; doch ten prijze van hoe veel levens! Slechts de felle koude had in Rusland, na zijne eerste nederlaag, eene pest kunnen verhoeden; na de veldslagen bij Leipzig en Hanau was wezenlijk de vernielende Hospitaalkoorts uitgebroken, die, als nawee der gevechten in Duitschland, vooral in Mentz, zoo vele slagtoffers in het graf had gesleept. Het stond geschapen, dat België's gelukkige velden nu ook, in de hette des zomers, het brandpunt der besmetting zouden worden, vanwaar deze zich heinde en verre had kunnen verspreiden. Maar brugmans vloog toe, als een reddende engel; en slechts aan zijne voorbeeldelooze werkzaamheid, die zich op alle punten, waar de nood drong, scheen te vermenigvuldigen, aan zijne kunde en ijver had Braband, had Brussel vooral het behoud van gezondheid en leven harer burgers te danken. Zonder onderscheid te maken tusschen vijand en vriend, aanvaller of verdediger, zag brugmans op het slag-
{==746==} {>>pagina-aanduiding<<}
veld slechts menschen, wier verzorging hem evenzeer ter harte ging. De overgroote menigte gekwetsten in de Hospitalen te bergen, was eene volstrekte onmogelijkheid: brugmans deed dus, en niet te vergeefs, eene oproeping aan de menschlievendheid
der Brusselaren, welke zich bij deze gelegenheid van eene zeer voordeelige zijde getoond, en aan de menschheid wezenlijk verdiend gemaakt hebben. Maar, zoo aan deze stedelingen lof toekwam voor hunnen goeden wil, niet minder eere behoort aan brugmans voor de gepaste regeling en besturing dier goedwilligheid. Overal nam hij de beste maatregelen, om de opeenstapeling van lijders, ook in de huizen, te beletten, het bederf te weren, overal gezonde lucht te doen indringen, en voor het verbinden der lijders te zorgen. De Voorzienigheid bekroonde de pogingen van den menschenvriend met haren zegen. Een koele zomer kwam hem te hulp; en eer de tallooze lijken, of de onnoemelijk vele gekwetsten, dood en bederf rondom zich konden verspreiden, waren de eerste, volgens de wijze der Ouden, ook onlangs in den volkverslindenden Spaanschen Oorlog gevolgd, reeds verbrand, en de laatste of te Brussel genezen, of naar de verschillende Hospitalen des Koningrijks overgebragt (*).
Onmiddellijk op dezen dienst, door brugmans aan de Menschheid bewezen, volgde een andere, dien hij aan zijn Vaderland betoonde. Onder den oorlogsbuit, door de Franschen sedert 1794 aan Nederland ontroofd, muntte de prachtige Verzameling van Natuurlijke Zeldzaamheden des Stadhouders uit, weleer een sieraad van 's Hage, maar die thans te Parijs onder den ontzettenden overvloed verscholen, en bijkans vergeten was. Het was brugmans, wien de Koning de vereerende taak op-
{==747==} {>>pagina-aanduiding<<}
droeg, dit erve zijner Vaderen terug te eischen, en naar Nederland te doen overbrengen. Groot waren de zwarigheden, de onaangenaamheden, met welke hij daarin te worstelen had: men gaf voor, hetzij naar waarheid of niet, dat veel uit deze Verzameling naar elders in het groote Rijk was overgebragt, of vermist werd. En toch slaagde brugmans, boven aller verwachting, door twee zaken: zijne schranderheid, en de hooge achting, waarin hij bij de Parijsche Geleerden, eenen cuvier en anderen, stond. De eerste deed hem een middel uitdenken, om, zonder de eigenliefde der Franschen te zeer te kwetsen, de schade van het vermiste rijkelijk te boeten; de andere deed dit middel door zijne vrienden van het Institut volgaarne beamen: zoodat brugmans door zachte en beleefde manieren meer terugbekwam, dan anderen op vertoon van geweld. Men stelde hem een groot gedeelte der doubletten van het Museum der Natuurlijke Historie ter hand; zoodat hij eenen volmaakt systematisch aaneengeschakelden voorraad van natuurschatten met zich terugbragt. Het schoonste, het edelste loon, hetwelk brugmans hiervoor kon verwachten, viel hem ten deel. De Koning schonk den ganschen rijkdom edelmoediglijk aan die Hoogeschool, voor welke
brugmans reeds onder napoleon zoo veel gedaan had; en het was een schoon, een hartverheffend oogenblik, toen kemper, in zijnen kring zoo groot als brugmans in den zijnen, en door den band der vriendschap met dezen vereenigd, bij de inwijding der vernieuwde Hoogeschool, het grootsche geschenk vermeldde, hetwelk de vrucht der pogingen van zijnen voorganger in haar bestuur was. Dit geschenk was eigenlijk het begin van een Kabinet van Naturalia, eener Hoogeschole als die van Leyden waardig: hetgene zij voorheen bezat, verdient naauwelijks eenige melding.
Wij zeggen, het begin; schoon dit Museum zelf, reeds in zijn' tegenwoordigen staat, de bewondering van binnen- en buitenlandsche kenners wegdroeg. Maar de

{==748==} {>>pagina-aanduiding<<}
onvermoeide man, dien de Koning aan het hoofd dezer stichting geplaatst had, rustte niet, eer hij hetzelve den hoogsten trap van volmaaktheid had geschonken, waartoe hij immer in staat was. Eene reis in Duitschland moest daartoe dienen; doch, eer brugmans hiertoe de gelegenheid had, voldeed hij op de schitterendste wijze aan zijne roeping als Hoogleeraar der Kruidkunde, door de vergrooting van den tuin der planten.
Deze tuin, zoo oud als de Hoogeschool, was door den grooten boerhaave, wat het aantal der gewassen betreft, ter helfte vermeerderd. Nog getuigt aldaar een honderdjarige boom, door hem geplant, van de zorg diens tweeden stichters. Doch, na de onnoemelijk groote vorderingen der Kruidkunde in de achttiende Eeuw, kon die kweekhof aan de behoeften der Hoogeschool, althans aan het verlangen van brugmans, die meer dan iemand met deze vorderingen bekend was, niet meer voldoen. Door edelmoedigen, onbekrompenen bijstand der Hooge Regering werd hij in staat gesteld, dezen tuin veel meer dan te verdubbelen; en nu leide hij zich met al het vuur zijner geaardheid op de beplanting van den aangewonnen' grond met de tot dat oogmerk meest dienstige planten toe. Brugmans, die een' bijzonderen tact had ter onderscheiding van hen, die, onder zijn oog en beheer, de bijzonderheden moesten voltooijen der werken, waarvan hij de groote trekken ontworpen had, koos daartoe, wat het aanleggen van den nieuwen tuin betrof, den kundigen Duitscher nees. Een lust was het, te zien, hoe reeds, twee jaren na den eersten aanleg (1819), de tuin, in vollen groei en bloei, den arbeid des Hoogleeraars en van zijnen wetenschappelijken medehelper scheen te zullen beloonen. Het vertrek van nees, als Hoogleeraar, naar Bonn, in dien zomer, was een verlies voor de schepping van brugmans; maar ach! slechts weinige weken daarna moest die schepping ook de zorgen haars grooten aanleggers voor altijd ontberen!
Terwijl hij dus voor de Kruidkunde zorgde, verloor

{==749==} {>>pagina-aanduiding<<}
de bewonderenswaardige man de andere vakken der Natuurlijke Geschiedenis geenszins uit het oog. In den zomer van 1818 ondernam hij, met zijn huisgezin, de Duitsche reis, ter uitbreiding van zijn geliefkoosd Museum. Dezelve ging op Göttingen, waar blumenbach, de Nestor van dit vak, in persoon aan den man werd verbonden, dien hij reeds lang kende en hoogachtte, - naar het Brunswijksche, waar brieven van aanbeveling der uitmuntende Vrouwe, die Nederland thans ook betreurt, H.K.H. de Prinsesse Douairière van Brunswijk-Lunenburg, hem alles, ook de minst toegankelijke schatten, deed openen, - naar het Hartzgebergte, met name den Bloksberg, waar zijn albespiedende blik in een zonderling natuurverschijnsel den vermoedelijken grond van het volkssprookje ontdekte, hetwelk dien berg zoo lang, als woning der booze geesten en hunner dienaars, deed schuwen, - naar Stuttgard, waar hij de reeds in 1814 te Leyden gemaakte kennis vernieuwde met eene andere voortreffelijke Vorstin, de Koningin catharina van Wurtemberg, alexander's Zuster, thans ook reeds van de aarde tot het Rijk van volmaakte kennis en deugd opgevoerd; waar zijne drift voor de wetenschap hem geene moeijelijkheden, geen' verschroeijenden zonnegloed deed achten, om de onlangs ontdekte sporen eener vroegere wereld uit te vorschen. Vanhier keerde hij langs de grootsche zoowel als bekoorlijke Rijn-gewesten in het Vaderland terug, verrijkt met den edelsten, onbloedigen buit, met onwaardeerbare natuurschatten. Dezelve vereischten terstond eene uitbreiding der plaats, voor het Museum bestemd: de bestekken werden gemaakt, de ruimte geslecht, en brugmans zag eerlang, in de
plaatsing en rangschikking der verzamelde voorwerpen, vernieuwde levensvreugde te gemoet, toen.... Doch verschuiven wij nog een oogenblik het treurigste gedeelte onzer taak, om brugmans, dien wij reeds als Geneeskundige in den uitgebreidsten zin, als herschepper van den Kruidtuin, en stichter van het Museum bewonderden,

{==750==} {>>pagina-aanduiding<<}
nu ook nog als Hoogleeraar in drie gewigtige vakken te beschouwen.
Wij zagen boven, dat hem het onderwijs in de Kruid- en Scheikunde, alsmede dat in de Natuurlijke Historie, was opgedragen. Hoe hij zich in de beide eerste vakken kweet, daarvan mogen de talrijke Leerlingen, die hij vormde, en niet slechts kennis van, maar ook liefde voor die wetenschappen wist in te boezemen, getuigen. In de voordragt der Scheikunde wist hij het belang dier wetenschap te doen gevoelen en de bewondering zijner Hoorderen te wekken, hun oor aan zijne taal, hun oog aan zijne nooit falende hand te boeijen. Maar in de voordragt der Natuurlijke Geschiedenis overtrof hij zich zelven. Hier ook werd hij omringd door eene talrijke schaar, niet slechts uit de Akademische jeugd, maar ook van Ambtgenooten, uit alle vakken van wetenschap en letteroefening, van Godsdienstleeraars, die in zijne lessen tot diepere aanbidding van den Heer en Vader der Natuur werden gestemd, van liefhebbers van beschaafde kundigheden, die elke les van brugmans als een feest voor hun verstand, meermalen voor hun hart, beschouwden. Het was een aandoenlijk oogenblik, toen de grijze te water, die nimmer één dezer schoone uren verzuimde, bij het eindigen der laatste les, in den zomer van 1819, (ach! het was de allerlaatste!) in geestdrift opstond, en in eene krachtige Latijnsche dankzegging zijnen jongeren Ambtgenoot en Leermeester het sieraad en den roem der Hoogeschole noemde.
En inderdaad, wien sleepte brugmans niet weg in bewondering, wanneer hij, met zijne edele gestalte, met het vuur, dat zijnen blik bezielde, met den krachtigen toon zijner stem, met al den gloed der welsprekendheid, de eeuwige bergen beschreef, waarop, sedert den nacht der eerste wording, onze Planeet rust; bergen nogtans, eenmaal in water opgelost, en allengskens bezonken, - of den strijd der Elementen, die de eerste planten- en dieren-wereld vernielden, - of de prachtige holen,

{==751==} {>>pagina-aanduiding<<}
die in hunne schaars betredene diepten, in hunnen eeuwigen nacht, betooverde kasteelen van dropsteen, of reuzengestalten van dieren verschuilen, uit die eerste wereld ontsnapt, om hier te vergaan, - of de raadselachtige basaltzuilen, wier oorsprong de Natuurkenners verdeelt, en den onkundigen als het gewrocht van reuzen verschijnt, - of de uitbarstingen van vuurbergen, verzeld met onderaardschen donder, en aardschuddingen, en purperkleurde vuurkolommen, en het braken van rotsen, uit het harte der Aarde gerukt en naar de wolken geslingerd, - of de zoo bewonderde insekten, van welke, als zijnde slechts door eene blinde aandrift bewogen, hij de bewondering overbragt tot dien eeuwigen Wiskunstenaar, die hen, zonder eigene bewustheid van doel, tot welzijn van zich zelve en het geheel doet werken, - of het dagelijks voor onze oogen, in ons zelve, vernieuwde wonder, het leven genoemd, - of de voortreffelijkheid van den mensch boven het dier, en de aanbiddelijke kunstgewrochten, zijne zintuigen, en zijnen Goddelijken aanleg, zijne hoogere bestemming, reeds zigtbaar in de vorming zijns ligchaams? - Wie keerde uit deze lessen niet kundiger, niet beter, niet wijzer terug? - In het Akademiejaar van 1819 en 1820 meende hij aan al het verhandelde de kroon op te zetten, door het aantoonen der orde en doelmatigheid in de Schepping. Dit werd hem niet vergund. Hij was rijp voor den oogst, en werd in de schuren verzameld.
De gewone tijd der lessen aan de Hoogeschool was met het einde van Junij 1819 afgeloopen. Brugmans meende de tusschenruimte vóór de hervatting derzelve gedeeltelijk aan een bezoek der Zuidelijke gewesten des Koningrijks toe te wijden, waar hem ook, als hoofd van den geneeskundigen dienst, gewigtige pligten zoowel, als waardige vrienden toefden, vooral te Brussel, door hem gered, te Gent, waar de gulle Vlaamsche aard en de belangrijke wetenschappelijke inrigtingen - de heerlijke Kruidtuin vooral - hem steeds met genoegen deden verwijlen. In eerstgemelde Hofstad was de kun-
{==752==} {>>pagina-aanduiding<<}
dige van hulthem reeds van zijne nabijzijnde aankomst verwittigd; en deze aangename boodschap ging verzeld van een geschenk des eersten, bij uitstek zeldzamen, druks van linnaeus, Systema Naturae, voor de Brusselsche boekerij. - Brugmans genoot doorgaans eene vaste gezondheid; de omgang met de schoone Natuur in de vrije lucht, waartoe zijne beroepsbezigheden hem zoo dikwijls verpligtten, scheen dezelve nog te verstalen, en zij werd op zijne vele reizen zelden of nimmer geschokt. Eensklaps - het was den 18den Julij - overvalt hem eene pijnlijke ongesteldheid: na een oogenblik bedaard te zijn, neemt zij toe, met de snelheid van een loopend vuur, - en weldra vertoont zich bederf in de ingewanden. Naauwelijks wist het Vaderland, dat hij ongesteld was, toen reeds door het sidderend Leyden en tot in de uiterste einden des Koningrijks de jammermare weêrgalmt: brugmans sterft! - brugmans is dood!
De uitwerkselen dezer tijding te schetsen op allen, die eenigen prijs op wetenschap stellen, die den roem des Vaderlands beminnen, of rustelooze werkzaamheid, met edele deugd vereenigd, weten te schatten, op zijne zeer talrijke Vrienden, Ambtgenooten, Leerlingen, die in hem eenen deelnemenden, altijd toegankelijken Onderwijzer en Vriend vereerden, op zijne Echtgenoote en twee Dochters, voor welke hij, in de volste beteekenis, alles was, - dit is verre boven ons vermogen. Dit ééne zij genoeg tot zijnen lof. De werkzaamheden, door brugmans alléén waargenomen, moesten na zijnen dood verdeeld worden; want, hoe groot ook de voorraad zij van bij uitstek kundige Mannen in en buiten ons Vaderland, een Genie, hetwelk evenzeer bekwaam was, om de meermalen lastige en onaangename bijzonderheden van den geneeskundigen dienst, tot in de kleinste takken, over de geheele uitgebreidheid des Rijks na te gaan, als om, op eene der Leydsche Hoogeschole waardige wijze, Kruid- en Scheikunde en Natuurlijke Geschiedenis te onderwijzen, en met dat alles

{==753==} {>>pagina-aanduiding<<}
het bestuur en de verdere uitbreiding te vereenigen van den vergrooten Kruidtuin en het nieuw aangelegde Museum, - dit Genie werd niet meer gevonden.






Dagverhaal van eene reis op de rivier Suriname naar den Blaauwberg en Victoria, en voorts naar den regtervleugel van het kordon, of de defensielinie; gedaan door eenen officier van gezondheid, van den 11den tot den 26sten december 1818.

(Medegedeeld door den Weleerw. Heer A.D., Predikant te M., bij H.)

Vertrek van Paramaribo naar den Blaauwberg, en aankomst aldaar.

Den 11den December l. l. vertrok ik 's avonds met Doctor N., die naar Victoria moest, in eene tentboot, zijnde een gedeeltelijk overdekt vaartuig, eene halve trekschuit gelijkende, die met vier of zes roeijers wordt voortgeroeid, als het getij zulks toelaat. Wij voeren, bij een' helderen maneschijn, van de stad Paramaribo, voorbij verscheidene plantaadjen, de rivier Suriname op, en rustten in ons vaartuig veilig tot 's morgens ten zes ure, toen wij om de ebbe niet verder konden voortkomen.
Daarom lieten wij, den 12den, bij de plantaadje de drie Gebroeders aanleggen. De Directeur, mijnen reisgenoot bekend, ontving ons zeer wel, en leidde mij, nog geene suikerplantaadje in derzelver bewerking gezien hebbende, naar den suikermolen, waar het riet door een' watermolen gemalen en het sap er uitgeperst wordt, welk uitgeperst sap in zes ketels tot suiker wordt gekookt. Deze plantaadje maakte over de 300 vaten suiker, van 1500 ponden het vat. De rumstokerij was er ook in het groot aangelegd; deze rum wordt meest van het schuim der suiker en van de uit de vaten gelekte stroop gestookt, terwijl het uitgemalen riet tot brandstof verstrekt. Wij dejeuneerden (brikforsten hier genoemd) om tien ure zeer smakelijk met eene schildpaddensoep en hertenbout, enz. (want van een dejeuné wordt op de plantaadjen even

{==754==} {>>pagina-aanduiding<<}
zoo veel werks gemaakt als van een diné.) Na het dejeune kwam er een zwarte Kapitein of Koning van de bovenlandsche bevredigde Boschnegers met zijn gevolg en koopmanschap in eenige corialen aan. (Een coriaal is een zeer lang, smal vaartuig, bestaande in een' uitgeholden boom, waarin een Neger voor en een achter zit te roeijen of te paarlen: zeer zwaar kan men dit vaartuig laden; doch een ongeoefende slaat met hetzelve ligtelijk om.) Deze Kapitein, piet genaamd, verruilde met den Directeur eenige schildpadden, hertenbouten, rijst, gedroogden visch, enz. voor rum en suiker. Deze bevredigde Boschnegerkoning mag negotie doen; doch het is verboden, met denzelven voor kruid en geweren handel te drijven. De Boschnegers zijn zeer sterk, en hun Opperhoofd heeft over hen een groot gezag. Kapitein piet stapte daarna weder in zijn' coriaal met zijne bijna naakte vrouw, de een voor-, de andere achterin, dezen hollen boom voortpaarlende, wordende hij van de andere corialen gevolgd.
Om twaalf ure begon het water weder te wassen, en dus vertrokken wij, kunnende de voorbijvarende plantaadjen thans beter zien; onder dezelve scheen groot Chatillon, alwaar over de drie honderd slaven zijn, een geheel dorp te wezen.
Verder kwamen wij aan een groot eiland, met hooge boomen bewassen, midden in de rivier gelegen, hetgene zeker wel 1¼ uur lang en 5 minuten breed was.
Tegen zes ure, wanneer de vloed ophield, kwamen wij op de Joodsche Savana aan. Bij dit Joodsche dorp ligt de post Gelderland. Daar de Kommandant eene tentboot en andere Negers voor de reis verschaffen moest, gingen wij bij denzelven onzen intrek nemen, die ons als kameraden ontving, en, na bij hem gedineerd te hebben, was ons bed door het ophangen van onze hangmatten gemaakt, waarin wij gerust sliepen: want het is hier de gewoonte, zijne hangmat op reis mede te nemen, en ieder Directeur heeft klampen in zijn huis, waaraan men dezelve kan ophangen.
Den 13den December 's morgens in tijds zullende vertrekken, stapten wij, na ons ontnuchterd te hebben, ten zes ure in de boot, en kwamen ten negen ure op 's Konings houtplantaadje en steenspringerij aan, die de worsteling Jacobs geheeten is. Daar ik gaarne de steenspringerij wilde zien, en de Directeur op dezelve mijnen reisgenoot wel bekend was, kwamen wij bij hem, die ons volstrekt op het dejeuné wil-
{==755==} {>>pagina-aanduiding<<}
de houden; maar, van alles voorzien zijnde, een geheel watergetij daardoor verloopende, en 's nachts niet dan met gevaar kunnende voortkomen, daar de rivier hier vol klippen wordt, waarvan vele boven en andere onder het water liggen, waarop men ligtelijk met de boot kan vastgeraken; zoo moesten wij hem zijn vriendelijk aanzoek afslaan. Dan, ik verzocht hem, de bewerking der steenen en de boring te zien, en het springen, door het in den steen geboorde gat met kruid te vullen, en hetzelve met een' sisser aan te steken. Ik zag sommige steenen, door het afspringen dier stukken, als een' vijver uitgehoold, welke steenen vijver zeer hoog was. Hier was eene geheele steenen bergrist, daar men aan sommige steenen begin noch einde vinden konde. Een andere steen was alleropmerkelijkst. Deze steen steekt een twintig voet boven den grond regtop uit, en is zoo dik, dat acht personen hand aan hand hem naauwelijks konden omarmen; een geheel huisje was uit denzelven te bouwen. Een boom, die welig in eene geheele steenplaats, of berg, stond en groeide, was mij hier eene derde merkwaardige bijzonderheid; de wortels schenen in den steen te zijn ingeweven; deze boom was tamelijk groot, en van meer dan mansdikte. Het gebruik van deze steenen is alleen, om het afspoelen der gronden voor de plantaadjen te beletten, en eene goede landingplaats te hebben.
Onderrigt voorts van den Directeur genomen hebbende nopens de in de rivier zijnde blinde klippen, vertrokken wij, na een uur toevens, weder, en kwamen om twaalf ure aan de houtplaats de goede Vrede en Compagnie. Suiker- en koffijplaatsen worden er boven de Joodsche Savana niet meer gevonden. Vele landen zijn nog ongecultiveerd, en die bebouwd zijn, zijn kost- of houtgronden. De eigenaar niet te huis zijnde, werden ons evenwel eenige verfrisschingen aangeboden. Een jongen leidde ons rond. Er was een steen, dien de Negers aldaar, beneven; den Gado-boom, voor hunnen God houden, aan welke beide Godheden zij geofferd hadden, gelijk bleek uit het geld en de gebrokene flesschen, bij dezelve gevonden. Eenige kruiden werden mij getoond, die de Negers voor onderscheidene ziekten zelve gebruikten. Eenige stukken ertssteenen en ertsachtig zilverzand, en eenige katzoe-appels, die in het wild groeiden, nam ik mede; de smaak van deze katzoe-appels is zeer goed, en gesloofd

{==756==} {>>pagina-aanduiding<<}
zijn zij zeer aangenaam. De laatste bijzonderheid, die wij hier aantroffen, was eene Negerin, die 106 jaren oud was, zoodat ook hier de menschen soms oud kunnen worden. Het weder warm zijnde, gingen wij ons in de rivier baden, echter niet lang, daar wij gewaarschuwd werden voor de kaaimans, eene soort van krokodillen, die soms vijf of zes voet lang zijn. Vaak bijten zij de zwemmers onder het water de leden af, of slepen hen naar de diepte.
Na deze verkoeling namen wij om vier ure de reis weder aan, en kregen eene zware regenbui. Na dezelve bleef er een zware damp boven het bosch: gelijk hier alles bosch en veel hoog bergland is, zoo bespeurt men dit hier altoos na den regen door de uitwaseming der bosschen, zoodat de zon hier in de bovenlanden niet vóór negen ure regt doorschijnt. De rivier is hier ook in breedte verminderd, en op sommige plaatsen zeer ondiep, zoodat wij telkens vastzaten, en de Negers uit de boot moesten, om die over de ondiepte heen te dragen of te slepen. Bij de plantaadje Rijnsbergen, welker Directeurshuis zoo verrukkend op een' trotschen berg ligt, gingen wij even bij den helderen maneschijn uit de boot, en, na eene pijp gestopt te hebben, weder voorwaarts, en kwamen, na gedurig vastzitten, terwijl de Negers, voorbij groote steenen of klippen varende, voor dezelve den hoed afnamen, of wat eten in het water smeten, eerende alzoo die klippen als hunne Goden, om half een op den Blaauwberg, of Berg en Daal, aan. Wij stapten aan land, en, daar de Directeur reeds sliep, lieten wij onze hangmatten in het voorhuis ophangen, en rustten daarin genoegelijk tot den morgen van den 14den December.


De Blaauwberg.

's Morgens was de Directeur, dien mijn reisgenoot wel kende, zeer gewillig, om ons het een en ander aan te toonen. Hij geleidde ons op dezen vermaarden berg, aan wiens voet zijne woning was. Na 1¼ uur steil geklommen te hebben, waren wij op denzelven, en hadden het ruimste gezigt. In de verte zagen wij, door een' kijker, zeer hooge bergen en bergketens, ook afgeknotte bergen, en hij betoog de mij de waarschijnlijkheid, dat dezelve, volgens de berigten der Indianen, vuurspuwende bergen geweest waren, om

{==757==} {>>pagina-aanduiding<<}
tot welke te komen men ten minste een paar wek en wer had te reizen. Deze berg liep naar den rivierkant zoo steil af, dat men op het uiterste einde nog geen het minste spoor van deszelfs voet zag. Het was ons, om de verbazende hoogte, evenwel onmogelijk, een' steen in de rivier te werpen. Aan de overzijde was een berg, die echter lager was. In het op dezen berg geplaatste huisje, hetwelk zeer fraai op den uitersten top gebouwd was, sneed ik, bij honderde andere namen van personen, die dezen berg bezocht hebben, ook mijnen naam, en wij keerden, na alzoo wat uitgerust te hebben, langs eene andere min steile zijde weder terug. Dezelve was mij voor het afklimmen nog te steil, zoodat ik, dikwijls op het punt van vallen gestaan hebbende, eindelijk er half kruipende af kwam tot aan de Negerwoningen. Deze plantaadje is, namelijk, een van de grootste houtgronden, daar deszelfs gronden onbepaald uitgestrekt zijn. Over de twee honderd Negers zijn op dezelve; welke slaven ieder een afzonderlijk huis hebben, zoodat dit een geheel dorp uitmaakt, hetwelk aan den voet en in de helling van den berg zoodanig gelegen is, dat men uit de bovenste huizen over de andere, en alweder lager over de benedenste henen ziet. Beneden hadden de Negers hunne kerk, of afgodische plaats. Hun afgod is hier eene tamme Abater-slang, welke zich vertoonde, waar men haar riep of sloot, en zelfs uit de hand at. De Directeur vertoonde mij verscheidene inlandsche dieren, die op den Blaauwberg gevangen waren, als buffels, herten, reebokken, boschzwijnen, tijgerkatten, enz. welke min of meer tam waren. Na de bezigtiging van deze viel mijn oog op de groote klompen ertsen, voornamelijk ijzerertsen, die aan den voet van den berg verspreid lagen, als steenen, waarvan ik eenige voor mij in de tentboot brengen liet. Onderscheidene dezer stukken zouden den liefhebberen der Mineralogie zeer aangenaam zijn. Behalve deze verschillende ertsen, bevat deze berg wezenlijk goud, daar er,
vóór eenige jaren, eene mijn in denzelven gemaakt is, uit welke men goud gehaald heeft. Deze mijn had eenen verbazenden rijkdom kunnen opleveren; maar, door het slecht ondermijnen of onderstutten van den berg, is dezelve toen ter tijd ingestort, hetwelk een veertigtal daarin werkende personen het leven heeft gekost, en honderd manschappen hebben te vergeefs aan de opdelving eenige dagen achtereen gewerkt, en men heeft

{==758==} {>>pagina-aanduiding<<}
dezelve, hetzij levend of dood, niet kunnen wedervinden. Na dien tijd is de verdere graverij en goudzoekerij geheel gestaakt, en de goudschat blijft alzoo in den berg bewaard. Op andere plaatsen zijn ook goudsporen gevonden. Dan, alle navorschingen en ondernemingen zijn thans verboden, vreezende men, dat de Boschnegers, ziende zoodanigen schat voorhanden, zich niet gerust zouden houden, daar hun getal in de nabuurschap zelve zeer groot is. De kosten en uitgaven tot zulke onderneming zijn ook important, en zij diende van Gouvernementswege en met eene sterke bezetting ondersteund te worden; en misschien zijn er meerdere redenen, die de hervatting van deze goudzoekerij verhinderen. Nieuwsgierig, om deze mijn, welker ingang geheel open is, te zien, leidde mij de Directeur, als digt bij zijn huis zijnde, derwaarts: twintig schreden ging ik in dezelve; dan de duisternis, en de waarschuwing voor vergiftige slangen en spinnen, deden mij spoedig terugkeeren. Onder het ontbijt verhaalde de Directeur, hoe moedig, dapper en getrouw de slaven op deze plantaadje waren: meer dan eens hadden zij de aanvallen der Boschnegers uitgestaan, en dezelve verdreven; zij hebben ook allen geweer en wapenen, en hebben het voorregt gekregen, om op deze plantaadje altoos te blijven. Ieder Neger krijgt een stuk land, waarop hij zijn' kost, als bananen, taaijers, rijst enz., plant, en eenige dagen, om daarop te arbeiden, behalve dat zij ook hun wekelijksch werk in twee of drie dagen gemakkelijk kunnen afdoen, en de buitenste planken zijn daarbij nog voor de zagers. En alzoo zijn hier vele Negers rijker dan menig Directeur, en brengen juist niet extra veel voordeel voor den eigenaar op, die dezelve nog van kleederen, medicijnen en andere dingen moet voorzien; en zij, dus van alle lasten ontheven, hebben hier, betrekkelijk gesproken, inderdaad een benijdenswaardig lot. De Directeur verhaalde mij voorts van zijne boschpatrouilles, die hij, als Burgerofficier, diep landwaarts in gedaan
had. Hieraan zijn de grootste moeijelijkheden verknocht; als, om alle noodwendigheden mede te voeren, de ongemakken van in de bosschen te verblijven en in dezelve te verdolen, gevaar voor het roosgedierte, en de onbescheidenheid der Indianen, die men zegt bijna onbekend diep landwaarts in te wonen. Zoo verhaalde de Directeur, (hetgene ik voor zijne rekening laat) diep landwaarts in, tweevingerige Indianen ontmoet te heb-
{==759==} {>>pagina-aanduiding<<}
ben. Ware hier een kundig, sterk en ondernemend mensch, die door het Gouvernement ondersteund werd, die zoude misschien hier meerder onderzoekingen kunnen doen, en men zoude langs dezen weg zeker kunnen te weten komen, of al deze landstreken bewoond werden, en door wie: ook is de oorsprong van de rivier Suriname ten eenemale onbekend, die men, om de hooge en veelvuldige klippen, nog maar een paar dagen kan opvaren, en de Boschnegers alleen kunnen iemand zoo ver tegen de hooge klippen in hunne kleine corialen opbrengen. De andere rivieren, als de Marowyne en Saramacca, worden hoogop even onbevaarbaar.


Vertrek van den Blaauwberg naar Victoria.

De destinatie van mijnen reisgenoot nog eenen halven dag verder zijnde, vertrokken wij om tien ure weder, daar ik gaarne het uiteinde van dit land, zoo verre het bekend is, zien wilde; zijnde Victoria en Weltevreden de uiterste posten, en dit de laatste houtplantaadje.
Alles komt hier boven vreemd voor. De door de natuur gevormde bosschen, aan wier hooge takken onderscheidene klimopsoorten waren aangegroeid, veelvuldige soorten van planten, op hooge bergen groeijende, en hare wortels tot in den grond schietende, veraangenaamden het gezigt, daar alles natuur was, en de reukzenuwen soms aangenaam geprikkeld werden. De rivier zelve was soms door eene klip, die dwars of schuins door dezelve liep, en zich boven het water verhief, half toegedamd. Een stuurman voorop moest op de blinde klippen passen. Hier en daar wees een afgebrand stuk bosch een' kostgrond van de Negers aan, die, om een' kostgrond te hebben, maar in een stuk bosch den brand steken, de overblijvende stammen laten staan, de afgebrande wegruimen, en in deszelfs grond, zonder verdere bewerking of omploeging, hunne bananen planten, welke dezelfde vrucht is als de pisang in de Oost, en hier voor de slaven het gemeene voedsel, even als de aardappelen voor den ambachtsman in Holland: en, schoon hier geen meerder moeite tot het ontginnen van landerijen gedaan wordt, groeiden evenwel hier deze bananen zeer welig. Deze grond was op de helling van den berg gelegen; hierbij stonden een dertig Negerhuizen, die ook tot den Blaauwberg behoorden.

{==760==} {>>pagina-aanduiding<<}

Wij leiden even aan, en kwamen, van de eene klip op de andere springende, aan wal. De ligging van deze plaats was ook fraai. De witte stukken marmer, die er, door de natuur gevormd, lagen, te beschouwen, had de moeite van het aan land stappen dubbel vergoed. Eenige kalebasboomen zagen wij ook hier, voorzien met groote kalebassen, welke van het meeste en veelvuldigste gebruik zijn voor de Negers, die ze, alle zeer fraai uitgesneden, gebruiken voor etensnappen, drinkbakken, lepels, waterscheppers, enz. Bijzonder trokken eenige lintjes, om die kalebassen gebonden, mijne aandacht, daar ik zulke lintjes meermalen aan uitgezette vischlijnen had opgemerkt; en ik vernam, dat dit eene obie genaamd werd, welke obie door een' of ander' Neger aan dezelve gebonden wordt, ten bewijze, dat hij dit zich toeëigende, of dat het zijn goed was, in welke obie zij hier alle de grootste heiligheid stelden, zoodat niemand zulk een met eene obie voorzien stuk zoude wegnemen, uit vreeze voor de grootste ongevallen.
Verder onze reis vervorderende, zaten wij gedurig door de ondiepte vast, en de Negers, daar het hier een harde zandgrond was, moesten met hun alle de boot over de ondiepte schuiven. Het weder warm zijnde, stapten wij zelve uit de boot, wandelden een eindwegs door het water, en kwamen alzoo met de boot om vier ure op Weltevreden aan.
Dit Weltevreden is een kleine houtgrond, aan het land behoorende, en een Hospitaal is op denzelven geplaatst. Daar de post Victoria een half uur hoogerop lag, vertrokken wij derwaarts; en de Doctor, die, aldaar zijnde, wist, dat hij zoude worden afgelost, had, ons ziende aankomen, de tafel reeds laten dekken. Wij sleten bij den Opzigter of Directeur den avond, waar ik ook, om de meerdere ruimte, mijne hangmat liet ophangen, en gerust sliep.
's Morgens den 15den December, na thee gedronken te hebben, wandelde ik hier en daar in het rond. De Directeur wees mij den kaneel- en kruidnagel-boom; voorts den Aracou-boom, welke verf oplevert, waarmede zich de Indianen verwen, om voor eenige insekten zich te beveiligen. Ontzaggelijke stortregens vallen somtijds alhier, gelijk de gevormde kanalen aanwijzen; en het is ook niet gelogen, dat de rivier hier soms tien of twaalf voet in de vier en twintig uren wast: het is, door den sterken stroom, alsdan onmogelijk,

{==761==} {>>pagina-aanduiding<<}
om tegen dezelve op te komen. Bij den Directeur op het dejeuné verzocht, dischte hij onder anderen eene lekkere blaf op, eene soort van soep, die door de Negermeiden wordt gekookt uit taaijers, visch, vogels, vleesch, of spek, door elkander, sterk gekruid, die zeer wel smaakte. Daar ik op mijn vertrek stond, beloofde mij de Directeur, mij een' tweeden stuurman mede te geven, om over de ondiepten te komen.


Terugtogt van den post Victoria naar den post Gelderland, en vandaar naar Gouverneurslust.

Afscheid van den Directeur genomen hebbende, vertrok ik na den middag om twee ure, en kwam, door hulp van den medegegeven' tweeden stuurman, gelukkig over de ondiepten heen, zoodat ik om zeven ure weder op den Blaauwberg was. Toen gerust hebbende, wilde ik, daar ik doorvaren konde, niet verblijven, waardoor ik veel won, zoowel om het water, daar hier bijna geen vloed komt, wijl hier door het afloopend water genoegzaam altijd eb gaat, als om de koelte voor de roeijers.
Om tien ure toefde ik even op de schoongelegene plantaadje Rijnsbergen, en liet mijn bed spreiden. Lang had ik niet gerust, of ik ontstelde zeer door het geroep: help! help! In een' vooruitvarenden coriaal zat een Neger, en uit denzelven was een soldaat, dien hij naar de Joodsche Savana bragt, door omkijken, gevallen; dan, ik konde van dezen, door verscheidene malen heen en weder te laten roeijen, bij de lichte maan, niets meer bespeuren, dan zijn' hoed alleen, die op het water gevonden werd. Onderscheidene echo's hadden alleen op het geroep van den ongelukkigen antwoord gegeven, die waarschijnlijk door een' kaaiman spoedig aangegrepen, naar de diepte gesleept, en dus ellendig omgekomen is. Dit geval deed mij weinig slapen, waardoor de Negers goed doorroeiden, zoodat ik 's morgens, den 16den, om vier ure weder aan de worsteling Jacobs was, en roeide door, na vooraf thee te hebben laten zetten, terwijl ik in de boot ontbeet, zoodat ik om elf ure weder aan de Joodsche Savana kwam, en, na twee en twintig uren gezeten te hebben, blijde was aan land te stappen bij den Luitenant D., bij wien ik, volgens gemaakte afspraak, dejeuneerde, en die mij onthaalde op een' beefaal, die de gedaante van een' paling

{==762==} {>>pagina-aanduiding<<}
heeft, maar zoo vet niet is, en, levend, de bijzondere eigenschap bezit, van vele electrieke stoffen in zich te bevatten, zoodat men, denzelven met de hand of een' ijzeren laadstok aanrakende, een' electrieken schok ontvangt door al zijne ledematen. Deze was voor mij een geheel onbekende visch, en smaakte wèl. Hij liet mij na het eten eene levende tijgerkat zien; aan een kettingje lag dezelve vast; hij zelf nam dit poesje in zijne armen; zij ziet er ook even als eene kat uit, dan heeft eene tijgerhuid, groote ooren en neus, een' dikken staart en scherpe klaauwen. Eene kip, haar te na komende, slaat zij met hare klaauwen in eens ter neder.
Voorts, na wat geslapen en ontbeten te hebben, ging ik mijne reis vervorderen. De Luitenant D. werd nu mijn reisgenoot, daar ik thans de reis naar Doctor K. op het Gouverneurshuis, die mij acht dagen bij zich verzocht had, wilde aannemen. Deze post ligt landwaarts in, in eene loodregte linie, welke het kordon, of de linie van defensie, uitmaakt, zijnde vijf uren afstands van den post Gelderland af gelegen.
Mijne aankomst op Gelderland, en den tijd van mijne wederkomst, had ik den Heere K. reeds laten weten, en deze had alzoo een paard gestuurd; dan bij den avond verkozen wij liever te wandelen, en gingen dus om zes ure bij zonsondergang op weg, drie Negers tot het dragen van onze goederen, hangmatten en mondbehoeften medenemende.
Het witte zand, en zeer hooge bergen van dit zand, gelijk wij er vier passeren moesten, gelijken naar helder, fijn gemalen marmer, en, daar op hetzelve zand niet vele boomen en heesters groeijen, is dit eene vlakke Savana, en deze weg bij helderen zonneschijn ongaanbaar. Mijn reisgenoot toonde mij de sporen van het overtrekken der singo's, of wilde varkens, en verhaalde mij, dat de militairen nabij den post Gelderland een twintig stuks van deze dieren gedood hadden. Daar zij van het eene bosch soms naar het andere trekken, en altijd hunnen voorganger, die hun hoofd is, volgen, laat men dit hoofd ongestoord passeren, zoo men geenen algemeenen aanval van deze dieren wil afwachten, daar men dan al de andere gerust kan doodslaan. Men vindt dezelve niet dan met groote hoopen te zamen, en het is een zeer aangenaam wild. Om negen ure waren wij te Fredriksdorp, ook een militaire post, daar een Serjant-majoor Kommandant is. Wij volvoerden ons voornemen, om hier te blijven, en, na voor-
{==763==} {>>pagina-aanduiding<<}
af de medegenomene ham en vogels te hebben laten aanregten, begaven wij ons ter ruste.
Den 17den December, 's morgens om zeven ure, nadat de Luitenant in zijne kwaliteit het een en ander had nagezien, stegen wij beide te paard; de weg werd langzamerhand min zandig, en zwaar bosch, waardoor al de weg eene laan en zeer lommerrijk was, en alzoo zeer mooi te bewandelen zijnde, stapten wij af, mijn reisgenoot om wat te schieten, en ik, om zoo vele onbekende planten en boomsoorten te beschouwen. De mooiste ananassen stonden hier in het wild, alsmede een overvloed van limmetjes, eene soort van citroenen, doch saprijker, schoon kleiner van stuk, dan deze, tamarinden en andere onderscheidene soorten van boschvruchten. Zeer veel ware hier in het groeijend rijk te onderzoeken en te ontdekken. De Boschnegers en Indianen gebruiken alle niet dan inlandsche kruiden, waarvan er verscheidene in sommige ziekten en ongemakken probatum zijn; dan, geen hunner wil een' blanke die kruiden, noch ook het vergift, waarmede zij hunne pijlen vergiftigen, bekend maken. De cederboomen stonden hier ook fraai. Zoo kwamen wij Gouverneurslust allengskens nader, hetwelk wij in de verte van eenen berg schilderachtig zagen liggen, en alwaar wij om tien ure aankwamen, door onzen gastheer opgewacht, en wel in het Gouvernementshuis, dat hij op dien tijd tot zijne dispositie had, en hetwelk anders door den Kommandant van het kordon bewoond wordt; dan deze was vertrokken, en had het kommandement overgegeven.


Verblijf op Gouverneurslust, en retour naar Paramaribo.

Het Gouverneurshuis is in een' zeer netten, Hollandschen smaak gebouwd, en, behalve dit, stonden hier nog onderscheidene andere gebouwen, en het Kommandantshuis. In den aanleg van den vijver en de tuinen was de beste orde in acht genomen; het omhakken van het omliggend bosch, en de nabijzijnde post Mauritsburg, welke tien minuten verderop gelegen is, gaf een zeer schoon gezigt, zoodat het niet minder dan eene buitenplaats is, bestemd voor het verblijf van den Gouverneur, of voor zijn buiten, of bij de inspectie van het kordon. Dit kordon is eene linie, die om het geheele bebouwde land van deze Kolonie getrokken is, ter beveili-
{==764==} {>>pagina-aanduiding<<}
ging van dezelve voor de Boschnegers, en om het wegloopen der slaven van de plantaadjen te beletten. Op den afstand van een half uur was een post, of piket; dan thans zijn de posten maar om de twee uren bezet.
Het eerste werk, dat ik na mijne aankomst alhier deed, was het baden, hetwelk eene aangename verkwikking was. Om twaalf ure dejeuneerden wij lekker met room: want hier zijn veertig stuks koeijen, die aan den post behooren, en dus is hier melk in overvloed, die in de stad zoo schaarsch en duur is. Hierna wandelden wij, om drie ure, naar den post Mauritsburg. De Officier van dien post ging met ons terug. Wij dineerden om zes ure te zamen. Hier at ik voor het eerst bot, die voor de Hollandsche niet behoeft te wijken. Wij bleven voorts dien avond bij elkander, en sliepen in het Gouverneurshuis gerust.
Den 18den December stelde de gastheer na het theedrinken eene wandeling voor. De Hollandsche groenten stonden in den tuin zeer wel, en deden, met eene kweek van honderd kippen en eenden, en een' vischrijken vijver, in de eerste dagen geen gebrek zien. Een' stal van zestig beesten, waarin zoo paarden en koeijen, als ezels geborgen worden, zag ik, als ook eene smederij, die ik mede alhier niet verwacht had. Alles wordt hier gemaakt, naardien er verscheidene Negers als smids en timmerlieden werken. Hierna wandelden wij weder naar Mauritsburg, en bezagen het hospitaal en de kasernen. Eene blinde slang en een tijgervel, welke de Officier van dien post had, stond hij mij af. Wij dejeuneerden om twaalf ure, kuijerden na de thee nog eens rond, dineerden om zes ure, wanneer men tot tien ure 's avonds bij elkander bleef. En dit is het gewone plantaadjeleven.
's Avonds plan gemaakt hebbende, om den volgenden dag, den 19den, naar den post Smotappi te gaan, welke zes uren van Gouverneurslust in eene regte linie van het kordon ligt, had de Heer K. reeds 's morgens ten vijf ure een' wagen met vier ezels en losse paarden gereed doen staan, zoodat wij naar verkiezing konden rijden. Halfweg, op den post Nephusburg, dat een Serjantspost is, rustten wij, en verwisselden. Ieder half uur zag men nog overblijfsels van gebouwen en regenbakken van posten, die nu opgebroken waren. Het is hier voorts alles hoog bosch. Verscheidene apen sprongen in de boomen, en de zonnevogel was hier ook:

{==765==} {>>pagina-aanduiding<<}
deze zeer schoone vogel is zeer zeldzaam; te vergeefs schoot men op denzelven. Tegen tien ure kwamen wij op Smotappi aan, en vroegen den kommanderenden Officier, of hij van middag alleen had gedacht te eten. Hij verwelkomde ons, en leidde ons den post rond. Het kordon is hier ook ten einde. Na gezien te hebben, dat hij ook nog geen gebrek had, vertrokken wij weder tegen drie ure, eenige fraaije slangen en boschspinnen opgedaan hebbende. De Luitenant D. ging vooruit, om te jagen, en schoot een' grooten boschvogel. Te Nephusburg wachtten wij elkander, en kwamen ten zeven ure op Gouverneurslust weder aan; de kok was reeds klaar, en wij bragten voorts dien avond vriendschappelijk door.
Den 20sten wandelden wij eens naar de kostgronden, die in het bosch waren aangelegd, waar de bananen en taaijers tierig groeiden; voorts ook de cassava, waarvan ik ook hier zeer goede stijfsel zag maken, benevens brood, cassavabrood of koeken genoemd, dat zeer goed smaakt. Verder zagen wij galeiboeven in de ijzers; negen gewezene militairen waren zoo gearmeerd; zij waren bezig met het opwerpen van een' weg en het omhakken van een bosch. Des middags deden wij een togtje met een' nieuwen wagen.
Den 21sten kreeg de Luitenant tijding van de aankomst der troepen voor de aflossing, die jaarlijks geschiedt, en nog zoo spoedig niet verwacht werd; zoodat wij den 22sten te paard weder naar den post Gelderland vertrokken, en daar tegen den avond aankwamen. Den 23sten gaf de Luitenant zijnen post aan zijnen opvolger over in het Joodsche dorp, of de Joodsche Savana. Hier leidde hij ons bij de voornaamsten in, die, met ons bezoek vereerd, ons hunne mooije kerk en boeken Mozes lieten zien. Het speet mij, dat 's middags de regen ons belette in onze wandeling naar een Indiaansch dorp, dat een uur van de Joodsche Savana af lag. Eenige van die Indianen waren op het Joodsche dorp, die bogen, pijlen, gemaakte kannetjes en potten te koop aanboden: weinigen kunnen hunne Indiaansche of Bokkeneesche taal verstaan, en zij hebben alleen hunne schaamte bedekt.
Den 24sten stapten wij bij tijds in de boot, de terugreis naar Paramaribo aannemende. De militairen met al hunne bagaadje, vogels, bokken, geiten, papegaaijen, raven enz. in eene groote overdekte pont wordende ingescheept, geleek

{==766==} {>>pagina-aanduiding<<}
dezelve wel naar de ark van Noach. Een hond, in het water vallende, jankte vreesselijk, en, eindelijk er uitkomende, had hij zijn' staart verloren, die hem zeker door een' kaaiman was afgebeten. Om elf ure stapten wij op de plantaadje l'Esperance aan land, en, na bij den Directeur gegeten, en de suiker- en rumstokerij bezigtigd te hebben, vertrokken wij tegen den avond, en om den vloed ankerden wij om twaalf ure, en lieten ons bed in de boot opmaken.
Den 25sten voeren wij weder van zes tot twaalf ure, gingen op de plantaadje Waterland uit de boot, waren gasten bij den Directeur, en werden 's avonds op de plantaadje Adrichem, die een uur benedenwaarts ligt, te soupéren gevraagd.
Mijn reisgenoot op de plantaadje aan de overzijde moetende zijn, voeren wij naar Klaverblad over; vanhier kon men wandelen naar de plantaadje St. Eustachius; wij staken vandaar met den Directeur naar de plantaadje Adrichem over, vanwaar wij, na gesoupeerd te hebben, vertrokken, en kwamen den 26sten December met de arke Noachs, die wij 's nachts hadden ingewacht, om tien ure te Paramaribo terug; gevende het gezigt van de stad, de rivier afkomende, met een zestig stuks schepen op de reede, eene fraaije vertooning.







Het onweder op Isle de France, den Isten maart 1818.

Het volgende is een uittreksel uit een' brief van den Heer coudray, Leeraar aan het Collegie op Isle de France, aan een' zijner landslieden te Mons, en behelst het ongeluk, hetwelk, onder vele honderd anderen, ook de familie van Mevrouw lemaitre trof.
Mevrouw lemaitre, welker echtgenoot kort te voren naar Frankrijk vertrokken was, bleef op hare plantaadje La nouvelle Découverte, vierdehalf mijl van de haven verwijderd, terug. Haar huis was tamelijk hecht gebouwd; hare huisgenooten bestonden uit hare kinderen en eenige zwarte slaven van beiderlei geslacht. Tegen twee ure des morgens werd zij door het geloei van den wind en den overal indringenden regen uit den slaap gewekt. Een oogenblik daarna kwam de opziener der plantaadje met al de Negers, wier hutten door den storm omvergesmeten waren, om bij hunne meesteres eene

{==767==} {>>pagina-aanduiding<<}
schuilplaats te zoeken en haar bijstand te bieden. Naauwelijks waren zij om haar heen verzameld, of een rukwind scheurde een gedeelte van het dak af, en voerde het als een' bos stroo weg.
Daar nu de regen bij stroomen indrong, moest men eene andere schuilplaats zoeken: meer dan een uur ver van elke woonplaats verwijderd, herinnerde Mevrouw lemaitre zich eene natuurlijke grot in een' slechts honderd vademen verwijderden heuvel in het bosch. Derwaarts dacht zij met hare kinderen en slaven te vlugten. Na ongeloofelijke moeite en inspanning kwamen zij aldaar aan, maar vonden, tot hunne smart, dat een sterke stortvloed zijn' weg naar deze grot genomen had. Na weinig minuten was deze vloed tot een' stroom aangezwollen, en het gelukte den slaven slechts met moeite, hunne meesteres en hare kinderen aan de golven te ontrukken. Nu moest eene andere toevlugt gezocht worden. Da naaste buren van La nouvelle Découverte waren aan den eenen kant Mevrouw curtius, en aan den anderen, maar langs een' afschuwelijken weg, de Heer jacob, de zoon. Men besloot naar Mevrouw curtius te gaan. Het was vier ure. In dit oogenblik klaagde een van Mevrouw lemaitre's kinderen, hetwelk een zwarte op den arm droeg, over koude; werkelijk bibberde de kleine, en was van koude verstijfd. ‘Loop naar de plantaadje, en haal eene wollen deken; red mijn kind!’ smeekte Mevrouw lemaitre een' jongen slaaf, wiens onverschrokkenheid zij kende. De slaaf vloog pijlsnel naar het huis terug; naauwelijks treedt hij binnen, of het stort in, en verplet hem; vier dagen daarna werd hij onder de puinhoopen gevonden. Het gezin vervolgde inmiddels zijnen weg in het bosch, onder donder, bliksem en stroomen van regen. Dit oogenblik geleek den zondvloed. Na een uur gaans, onder duizend gevaren en afgemat, waren de arme zwervers omtrent bij het huis van Mevrouw curtius aangekomen, toen zij een' diepen, meer dan honderd voet breeden stroom zagen, die hen van hetzelve afscheidde. De bezitster van het huis was zelve in den grootsten nood; haar
gansche oogst van kruidnagelen was, benevens de voorraadsgebouwen, vernield, en zij was van het eene oogenblik tot het andere in gevaar van door haar huis verplet te worden.
Van haar was nu noch hulp noch toevlugt te hopen. Dit

{==768==} {>>pagina-aanduiding<<}
oogenblik van volslagene vertwijfeling is onmogelijk te beschrijven.
Men moest nu langs denzelfden weg, waar de gevaren door de steeds toenemende woede des storms verdubbeld waren, terugkeeren, om bij den Heer jacob te geraken, en te dien einde een voetpad, of liever een' trap van vier honderd treden, over den berg Glissoire opzoeken. Een gedeelte der slaven ging vooruit, om den weg te banen; een ander droeg de kinderen, en ondersteunde hunne vermoeide meesteres; de overigen omringden haar, om haar zoo veel mogelijk voor den regen en afgescheurde takken te beschermen, die de wind in het rond zweepte, en die, met geweld door denzelven voortgedreven, de wandelaars kwetsten, en ligt nog gevaarlijker schade hadden kunnen toebrengen.
Eindelijk hadden zij den top van de Glissoire bereikt; maar hier wachtte hen geen troost, maar de aanblik van duizendvoudig gevaar, waaraan slechts een wonder hen kon onttrekken. Het onweder was in zijne hoogste woede. Het was nu zes ure. Er bleef geene keus; men moest hier op den bergtop van koude en gebrek omkomen, of in den afgrond afdalen.
De arme moeder vertrouwde op God, die haar tot hier toe zoo wonderbaar behouden had, en op de getrouwheid harer slaven. Door deze ondersteund, daalde zij den berg af. Hier was geen spoor meer van een' weg; het was eene cascade, ja veeleer eene bergkloof, waarin boomstammen, aardklompen en steenen, door den stroom voortgesleept, naar omlaag rolden; regts en links stortten boomen met ontzettend gekraak neder. Hoe dikwijls bad de teedere moeder, wanneer zij rotsklompen zich losrukken en naar beneden donderen hoorde, God, dat Hij hare kinderen zou bewaren!
Bij zulk een dringend, rondom dreigend gevaar kon hen slechts een wonder redden: het geschiedde ook; want om zeven ure kwam de ongelukkige moeder, uitgeput, half dood, in eene soort van stompzinnigheid, bij den Heer jacob aan. Hij was juist met zijne gansche familie bij zijnen vader bij de Pont du Tombeau. Deze omstandigheid had voor de geredden zeer treurig kunnen uitvallen, hadden zijne slaven zich niet op het hartelijkst beijverd, om de vrienden van hunnen heer te ontvangen, en hun, die in dit oogenblik geene toevlugt op aarde hadden, allen bijstand te verleenen.



{==769==} {>>pagina-aanduiding<<}

Olivier Cromwell.

In zeer gewigtige aangelegenheden vertrouwde cromwell niemand, dan zijnen Secretaris thurlow, en dikwijls ook dezen niet. Een voorbeeld hiervan komt uit thurlow's eigen' mond. Eens ontving hij bevel van zijnen Meester, ten bestemden tijde naar eene bepaalde plaats te gaan, en den man, dien hij daar zou zien wandelen, (kleeding, houding, enz. werden hem naauwkeurig beschreven) een' wissel van 20,000 P. st., in Genua betaalbaar, te overhandigen, zonder een enkel woord te spreken. Thurlow volvoerde zulks, en heeft nooit geweten, wie de persoon en welke de aanleiding is geweest.
Niets van al hetgene karel II in zijne ballingschap deed, bleef cromwell onbekend. Een Edelman, die in dienst des Konings had gestaan, verzocht den Protektor om verlof tot eene reis, en verwierf hetzelve onder beding, dat hij karel stuart niet zou zien. Hij vond dezen te Keulen, en verschafte zich bij hem een nachtelijk gehoor. Na een omstandig onderhoud over de aangelegenheden, om welker wille hij gekomen was, nam hij afscheid, en ontving eenen brief, dien hij tusschen de voering van zijnen hoed verstak. Bij zijne wederkomst in Engeland verscheen hij met eene vrijmoedige houding voor cromwell, en verzekerde, op de hem gedane vraag, dat hij aan zijne belofte stiptelijk voldaan had. ‘Wie blies dan,’ hernam cromwell, ‘de kaarsen uit, toen gij met karel stuart spraakt, en wie nam den brief aan, dien hij u medegaf?’ - Vergeefs poogde de verpletterde Edelman zulks te loochenen, en hij werd onmiddellijk naar den Tower gevoerd.


Pitt.

In de eerste jaren der Fransche Omwenteling kreeg een der eerste Londensche huizen last van een Amsterdamsch kantoor, om iemand, die de andere helft van eene doorgesnedene kaart, welke in den brief gesloten was, vertoonen zou, 40,000 Livres te betalen. De man met de halve kaart kwam, doch antwoordde op de vragen des bankiers niets, dan dat hij betaald

{==770==} {>>pagina-aanduiding<<}
wilde zijn. De bankier, wien deze geheimzinnigheid verontrustte, geloofde pitt zulks te moeten mededeelen. De Minister vroeg, of hij den naam des mans wist, die het geld ontvangen had. Men wist dien niet. Of de bankier hem kennen zou, als hij hem zag. Zonder twijfel. Nu haalde pitt uit eene lade verscheidene portretten, waaronder de bankier weldra zijn' man herkende. ‘Geef dezen zoo veel hij vordert,’ zeide pitt: ‘hij besteedt het niet slecht.’


De onpartijdige biechtvader.

(Llorente's Histoire critique de l'Inquisition.)
Een gestreng Biechtvader voer zeer hevig uit tegen eenen armen boeteling, die zich beschuldigde, eenige uren des Zondags, uit noodzakelijkheid, gearbeid te hebben. Toen hij echter vernam, dat zulks in den moestuin van het klooster geweest was, bedaarde hij terstond, en zeide: Ho! ho! dat is iets anders: ik dacht, dat gij in eenen ongewijden tuin gewerkt hadt. - Tot zoodanige tegenstrijdigheden laat het eigenbelang zich vervoeren, en dergelijke zijn deszelfs schandelijke uitwerksels, wanneer het, niettegenstaande alle moeite, die het neemt, om zich te verbergen, zich zelf onwillekeurig verraadt.


Jacobus II.

Jacobus II, van Engeland, verliefde op de dochter van Sir charles sedley; weldra werd zij zijne verklaarde minnares, en hij verhief haar tot Gravin van Dorchester. De vader der nieuwe Gravinne vond zich door deze onderscheiding alles behalve gevleid, maar in tegendeel tot gramschap gewekt, daar zulks tevens eene openlijke aankondiging van de schande zijner dochter was. Hij besloot gevolgelijk, tot de zamenzwering, welker toeleg was, den Koning van den troon te ontzetten, toe te treden, en zeide eens tot eenen vertrouwden vriend: ‘Niets haat ik meer dan ondankbaarheid! De Koning heeft mijne dochter tot Gravin verheven; thans wil ik beproeven, de zijne Koningin te maken!’



{==771==} {>>pagina-aanduiding<<}

Lodewijk XIV.

‘Heeft zich thomas om de plaats van bougainville bij de Akademie aangemeld?’ vroeg lodewijk XIV. - ‘Neen, Sire!’ antwoordde bissy, ‘hij staat niet naar dezen post: want hij is niet bij mij geweest.’ - ‘Hij geloofde niet, dat gij medelid waart!’ hernam de Koning, en zijne Hovelingen lachten.


De gevoelige krijgsman.

Een dapper Krijgsoverste werd door eene niet zeer gevoelige vrouw met bijzondere onderscheiding bejegend. Zij wenschte hem geluk met het behalen van eene onlangs bevochtene zege. ‘Gij moet u,’ zeide zij, ‘in zulk een oogenblik regt gelukkig voelen!’ - ‘Mevrouw!’ hernam hij, ‘gij bedriegt u. Na het ongeluk eenen slag te verliezen, bestaat er geen grooter, dan eenen te winnen!’





Zestal oorspronkelijke dichtstukjes.


Door J.W. IJntema.

V.


Minnaars jas-spel.


't Spreekwoord zegt: Die waagt, die wint. 
Maar, zoo 't op den echt zal sluiten, 
Houdt vooral geen tweede er buiten; 
't Is: Verzint, eer gij begint! 
 
't Jawoord is zoo ras gevraagd, 
Even ras te vaak geschonken; 
Maar, is ééns de band geklonken, 
Heeft men zonder winst gewaagd. 

{==772==} {>>pagina-aanduiding<<}

Minnaars, die, te regt bevreesd 
Om de huwlijkskans te wagen, 
Schroomt het jawoord af te vragen, 
Houdt het Jas-spel voor den geest! 
 
Speelt gij met een meisje dan, 
Straks ontdekt gij, na 't mêléren, 
Hoe zich uw fortuin zal keeren, 
Of gij zijn zult boven Jan. 
 
Acht zij op uw rede niet, 
Blijft bedaardheid haar verzellen, 
Past zij vlijtig op haar tellen, 
Zorgt zij, dat ze zich verziet; 
 
Lacht zij bij uw tegenheên, 
Schijnt zij naar gewin te streven, 
o! Dan is de kaart vergeven, 
En gij loopt een blaauwe scheen. 
 
Maar, is zij verstrooid bij 't spel, 
Schijnt haar oog in 't oor gevaren, 
Blijft zij voor zich henen staren, 
Bloost zij voor haar speelgezel; 
 
Heeft ze alleen gevoel er van 
Als 't geluk u schijnt te ontvlugten, 
Slaakt haar boezem stille zuchten, 
Ja, dan zijt gij boven Jan! 
 
Dan, mijn vriend, fortuin is wuft; 
Draag dus zorg om niet te roemen, 
Tot gij weet, dat, bij het noemen, 
U geen ander overbluft. 
 
Want, al hebt gij ook de nel, 
Zoo gij haar te vroeg laat kijken, 
Die de boer heeft, kan ze strijken, 
En partij wint ligt het spel. 
 
Maar, ligt hartevrouw op stok, 
En gij ruilt haar voor de zeven, 
Dan behoeft gij niet te beven, 
Dat haar soms een ander trok. 

{==773==} {>>pagina-aanduiding<<}

Hebt ge alzoo het spel doorgrond, 
Let dan verder, of het keeren 
Van de kans haar luim kan deren; 
Let op oog, gebaar en mond. 
 
Zie het meisje van nabij, 
Of ze ook, daar zij niet kon kleuren, 
('t Ergst, dat meisjes kan gebeuren!) 
Toevlugt nam tot kunstnarij. 
 
Zuiver spel een zuiver hart! 
Is u 't tegendeel gebleken, 
Ach! bij zulk een heilloos teeken, 
Vlugt! bestrijd uw minnesmart! 
 
Maar wanneer zij, bij de kaart, 
't Zij fortuin haar mild bedeelde, 
Of met haar als stiefkind speelde, 
Gulheid aan opregtheid paart; 
 
Als ze, inhalig noch jaloersch, 
Bij het zuiver kaartverdeelen 
Niet geneigd is tot krakeelen, 
Noch haar spel dekt met een floers; 
 
Als ze, Indien ge soms een kaart 
Hebt vergooid bij 't maatjes-spelen, 
Minlijk zoekt uw fout te helen, 
Eer zich zelv' dan u bezwaart: 
 
Speel dan ferm uw' hartenheer, 
En gij zult, het kan niet falen, 
Met die kaart het vrouwtje halen, 
Ongezind tot tegenweer. 
 
Zoo dus eenmaal zulk een maagd 
Spelend u het hart mogt raken, 
Dan moogt gij geen troef verzaken: 
Hij toch wint vast, die hier waagt. 
 
Ja! hij wint een lieve bruid: 
En, die zulk een' schat mogt winnen, 
't Hoogste doel van ziel en zinnen, 
Speelt opééns vijfhonderd uit! 




{==774==} {>>pagina-aanduiding<<}

VI.


Elk waant zijn uil een valk.


Ja! verbeelding Is een schalk, 
Maakt elks uiltje tot een' valk. 
Men behoeft niet ver te loopen, 
Om ze er voor te zien verkoopen. 
Schaars is men er op verdacht: 
Uilen vliegen steeds bij nacht. 
 
Waar men zich ook wendt of keert, 
Vindt men d' uil als valk vereerd. 
Van den beedlaar tot den koning, 
Allen maken ze een vertooning, 
Of dit vreemde vogelpaar 
Naauw verwant ware aan elkaar. 
 
Heerlijk is der dichtren kracht, 
Als zij, door Apollo's magt, 
Starende op den zonnewagen, 
Zich op valkenhoogte schragen; 
Maar hoe veel zien, in hunn' waan, 
Daar hunne uilenvlugt voor aan! 
 
Vele schrijvers, met respect, 
Waar geen recensent meê gekt, 
Steken, met of zonder weten, 
(Alwat leven wil, moet eten) 
Op een zwierig titelvak, 
't Uiltjen in een valkenpak. 
 
Wie dan werpt den eersten steen 
Naar een' armen boekworm heen, 
Als hij, om de blaam te weren, 
Dat zijn fonds de wormen teren, 
In een advertissement, 
Uilen soms voor valken vent? 

{==775==} {>>pagina-aanduiding<<}

Menig deftig predikant 
Zet zijn uiltjen op den rand, 
Als hij van den kansel dondert; 
Maar, terwijl hem 't volk bewondert, 
Zegt er menigeen ter sluik: 
Wijsheid zit niet in de pruik. 
 
Waar Minerva zelv' gebiedt, 
Mist men ook het uiltje niet. 
Ja, bij wetgeleerde heeren 
Ziet men 't wel als valk vereeren. 
Daarom gaat ook Pallas beeld 
Steeds verzeld van de uilenteelt. 
 
In den doctoralen stand, 
Aan vriend Hein zoo naauw verwant, 
Is die dwaling 't ergst van allen; 
En vergaat een' mensch het mallen, 
Als hij 't somber kerkhof naakt, 
Waar het dokters-uiltje waakt. 
 
In den handel zelfs, och ja! 
Slaat men dien naauwkeurig ga, 
Wil men, dat soms uilen vliegen, 
Die hunn' meester stout bedriegen: 
Maar, waar ik hier uiltjes zoek, 
Vast niet in d'effektenhoek! 
 
Menig krijgsman zonder baard, 
Of ook somtijds ruig behaard, 
Naar zijn' valkenblik te meten, 
Zou met huid en haar u eten, 
Die den vijand, in den slag, 
Meer nog schuwt, dan de uil den dag. 
 
Eenmaal toog een valk ter jagt; 
Eensklaps werd het rondom nacht, 
En dit baarde Euroop' gedachten, 
Hier een ander beest te wachten: 
't Greep hem aan; de valk ging schuil, 
En wat was 't? - een leelijke uil! - 

{==776==} {>>pagina-aanduiding<<}

Wel dan, vrienden, is mijn raad, 
Maken de uilen 't ons te kwaad, 
Zien wij ze onbeschroomd in de oogen, 
En zij zijn weldra gevlogen: 
Want voor waarheids helder licht 
't Schuwe nachtgevogelt' zwicht. 
 
Maar, is 't uiltje zacht van aard, 
Zij het steeds van ons gespaard: 
Die eens anders niet wil dragen, 
Moet zich ook geenszins beklagen, 
Zoo men 't zijne stelt ten toon: 
De eene hand wascht de andre schoon. 
 
Vloog ook ligt, ter goeder trouw, 
't Beestje bij mij uit de mouw; 
Moet ook ik, Mijnheeren, schromen, 
Dat mijn uiltje wierd' vernomen: 
'k Heb uw gunst er voor verzocht, 
En 't u voor geen' valk verkocht. 





Jeugd en ouderdom.


Jong, bouwde ik uit een kaarteblad 
Een huis, een dorp, een gansche stad, 
Oud, heeft voor mij een wereldschat 
De waarde van een kaarteblad. 
 
J.v.D. 





(*) Dit is ons wat sterk. Is de man, hoewel schooner dan de vrouw, dan slechts een dood wezen?

(*) Wij zeggen dit niet op eigen gezag, dat mogelijk bij iemand verdacht kon schijnen, maar lezen op gene zijde van den titel, dat deze Verhandeling van den Eerw. metger is
goedgekeurd door de Theologische Faculteit der Hoogeschool te Leiden, 8 Dec. 1817. Waarom die eigen stempel niet gedrukt zij op de tweede Verhandeling, staat nergens aangeteekend.

(*) Ook de Eerw. seltenreich wil derwaarts henen in het slot zijner Verhandelinge; dan, ten betooge, dat de H. Geest ons verstand verlicht, voert hij Efez. I:18 als bewijs voor zijne stelling aan. Ongelukkig, nogtans, faalde hier 's mans geheugen of pen. Hij leest πνευμα, de geest; wij vinden er (vs. 17.) ὁ πατηρ, de Vader der heerlijkheid, en aan denzelven staat in onze vertaling des Apostels bede gerigt, ‘om (den Efezeren) te geven den geest der wijsheid en der openbaring in zijne kennisse, namelijk’ enz. Woorden, waarin wij niets ontwaren, dat in het schriftuurlijk denkbeeld niet vervat is wegens ‘alle goede gaven en volmaakte giften, die van boven afdalen van den Vader der lichten.’

(*) Zie No. XI des vorigen jaars.

(†) Spr. XIII:10.

(§) Spr. XVIII:12.

(*) De meeste, van dierlijk voedsel geheel levende, dieren slapen, gedurende hunne spijsvertering, vast.

(*) Letteroeff. 1815. bl. 71.

(*) Letteroeff. 1813. bl. 321.

(§) - 1814. bl. 435.

(*) De alleenspraak van karel, bl. 64, neemt zelfs het laatste sprankje van twijfel weg, omtrent dit hoe.

(*) De kinderen erfgenamen van den moordenaar des vaders! - Een terugstootend denkbeeld.

(†) Onverwacht en verrassend, namelijk, voor haar alleen.

(*) Het zal den Lezer bekend zijn, dat wij, door den dood des godvruchtigen Mans, sedert voorgevallen, waarschijnlijk niets meer van zijne hand te wachten hebben. Red.

(*) Lezenswaardig is hetgeen onze verdienstelijke Natuuronderzoeker, de Heer buys, daaromtrent onlangs (Letteroeff. 1819. No. VII.) heeft aangemerkt.

(*) Consol. ad Helv. Cap. XI.

(*) Telem. Liv. III.

(*) Wie zoo vele gewigtige waarheden ontdekt, mag ook wel eene x in cc ontbinden!

(*) Afkeerig van vitterije, ruimen wij hier slechts plaatse in voor weinige bedenkingen, onder het lezen ons voorgekomen, met onderwerping derzelve aan beter oordeel.


Op bl. 24. reg. 2. v. ond. stieten wij aan de uitdrukking ‘purperen zeteltrappen,’ blijkbaar dank te weten aan het rijm.


Bl. 49. laatste reg. konden wij: ‘hoe min de sterfling weet,’ voor hoe weinig, gelijk er in den volgenden regel gelezen wordt, niet billijken. Weinig, toch, is stellig; min, daarentegen, of minder, vergelijkend.


Bl. 63. reg. 5. De rede wankelt, deinst, drukt, zoo wij althans vermeenen, het Engelsch van young: check'd reason halts, niet uit. Lublink heeft: ‘de gestuite rede wankelt.’ Ook vordert hier de zamenhang het denkbeeld van eenen gestuiten voortgang en stilstaan, niet deinzen.




Bl. 98. reg. 8.

Wat vroeger voorschrift wij in 's Hemels wetboek lezen, 
Dit: ‘Mensch, bemin uzelv'’ dit is zijn eerst gebod. 


Vroeger dunkt ons hier ongepast, daar het eerst gebod volgt. Young heeft subsequent, of volgende, later. Wij zouden het woord ander kiezen.




Bl. 134. reg. 7.

Waartoe zoo verre een togt dan om gewis te falen? 


Het aandringend voegwoord dan is hier, ten beste genomen, overtollig; en de zin zoude, zoo wij meenen, beter vloeijen, wanneer men las: Waartoe zoo ver een togt, een togt om wis te falen? of: alleen om wis te falen?




Bl. 136. reg. 15 en 16.

Neen, blijf uzelve ontwikklen; 
Ons hart bleef ongekwetst, verstompte uw scherpe prikklen. 


Niet verstompte, maar verstompten vordert hier de taal. Waarom niet: verstompten uwe prikklen?


Eene gelijke fout hebben wij aangetroffen op bl. 206. reg. 14, waar wij have, in plaats van haven, geschreven vonden. Dan, welligt zal menig Hollandsch oor, verrukt door eene der schoonste schilderijen van young, zich niet stooten aan het missen der letter n aan gezegde woord.




Bl. 208. reg. 3-6.

Een wereld af te staan, nog naauw zichzelv' geschonken; 
Dat nest zoo hoog gebouwd, zoo grondloos diep gezonken! 
Wat onbesefbre smart! - wat heil ge op aarde aanschouwt, 
De sterfling bouwt te laag die hier zijn' hemel bouwt. 


Zichzelv' geschonken, voor toegeëigend, durven wij niet goed noemen. Maar de uitdrukking, zoo grondloos diep gezonken, die alleen om het rijm te vinden achteraan staat, hoezeer zij het hoog bouwen behoorde vooraf te gaan, geviel ons nog minder. Bij lublink heeft men, bl. 210. ‘de wereld, hun nest, zoo rijk met dons gevuld, zoo hoog gesticht.’ Dit toont, dat de Heer schenk het deeply dow'nd bij young anders, dan deszelfs kundige Vertaler, schijnt verstaan te hebben.




Bl. 266. reg. 13-15.

Uw vernuft, dat alles kan weerleggen, 
Dat altoos 't meeste spreekt en 't minste heeft te zeggen, 
Waar niet de koele rede in 't hachlijk pleit beslist. 


Voor en zouden wij in vs. 2 liever doch geplaatst zien, en voorts het 3de vers dus veranderd wenschen:

Als 't klem van rede voelt, die schrander 't pleit beslist. 


Men vergelijke lublink, bl. 310, en zal daarna, vertrouwen wij, den zin ruim zoo goed uitgedrukt bevinden.




Bl. 268. laatste reg.




- vraag van de Almagt nooit wat ze ons in gunst onthield. Liever u, met toepassing op de zoodanigen, als met de gave van vernuft niet, of in zeer geringe mate, bedeeld zijn. Aan anderen toch, daarmede milder begaafd, schonk de Hemel in zijne gunst dat voorregt: en het misbruik van dien zegen, gelijk van andere vermogens, is aan den mensch, niet aan den Gever, te wijten.


Enkele drukfouten zijn ons voorgekomen, die wij, als zinstorende, aanwijzen: Bl. 45. reg. 9. mist een achter weet ge. Bl. 244. reg. 9. met, lees niet.

(*) In derzelver Circulairen tot uitnoodiging, om mede het derde Eeuwfeest der Hervorming te vieren, van 16 Julij 1817.

(*) Spandaw, Vaderl. Poëzij en Liederen, bl. 16.

(*) Waarom niet: liefderijk aan?

(*) Volgens van der palm,
cirkelvlak.

(*) Noch de Moordenaar, noch de Familie, noch de eigenlijke Uitgever worden genoemd.

(*) Voorgedragen in de Maatschappij: verscheidenheid en overeenstemming, den 30 Januarij 1818.

(*) Dit paveljoen bestaat nog, en dient tot bewaring van tuingereedschappen.

(*) Hier werd de ondergang der Protestanten besloten.

(*) Onder die benaming kende men in het toenmalig Frankrijk sommige verblijven, alwaar gevangenen van staat, onder zeker toezigt, op hunne eigene kosten gelogeerd werden.

(*) Uitgesproken, ter gelegenheid van de Prijsuitdeeling aan de Leerlingen van het Teekenkundig Onderwijs, bij de Amsterdamsche Departementen der Maatschappij: tot nut van 't algemeen, den 19 Jan. 1819.

(1) Tacit. Ann. I. 60.

(1) Tacit. Ann. I. 60.

(1) Aitzema, Saken van Staet en Oorlog, in 4to. 2de St. 11de D. bl. 1063. 1357. 1368.

(2) Ibid. bl. 1034.

(3) Ibid. bl. 1376. 1377. NB. Iemand lust hebbende mijne aanhalingen uit aitzema na te slaan, gelieve te observeren, dat de editie, welke ik (bij gebrek van betere) gebruikt heb, ten minste in zoo verre onnaauwkeurig is, dat de bladz. 1028 tot 1036 twee malen gepagineerd zijn, schoon het verhaal doorloopt en niet dubbel gedrukt is.

(4) Waarvan de vertaling luidt: ‘Men moet tot zijn'’ (des Bisschops) ‘lof bekennen, dat hij, in weerwil der moeijelijkheid van den aard des gronds, en dien van het jaargetijde, in eene zaak slaagde, die bijna voor onmogelijk gehouden werd, door diegenen zelfs, welke deswege met grond kunnen oordeelen; en, om aan de grootheid dier onderneming regt te doen wedervaren, is het genoeg te zeggen, dat hij, binnen den tijd van 6 weken, eene brug maakte van bijna 2 mijlen lang, door een doorloopend moeras, in de maand November.’ Zie de Staatscourant, 16 Nov. 1818.

(1) Provinc. Groninger Courant, 24 Nov. 1818.

(2) Aitzema, l. l. bl. 1347.

(3) Staatscourant, 4 Dec. 1818.

(1) Kort Verhaal der Nederl. Geschied. 1ste D. IVde B. bl. 460.

(2) Aitzema, l. l. 1034.

(3) M.S. fo. 52 vo.

(1) L. l. bl. 1375. 1376.

(2) M.S. fo. 56.

(1) M.S. fo. 65.

(2) Aitzema, l. l. 12de D. bl. 196. Wagenaar, Vad. Hist. L B. bl. 200.

(3) Dat die winter zeer regenachtig geweest is, blijkt uit de Memoriën van den Grave de guiche op vele plaatsen, b.v. bl. 148, 153. en elders.

(1) Staatscourant, 28 Nov. 1818.

(1) Te vinden in de Verhandelingen van het Genootschap te Groningen, pro excolendo jure patrio, IVden D. 1ste St, bl. 199 env.

(1) Loc. laud. pag. 217 en 243.

(2) Vertoog over de Veengraverijen, bl. 19.

(1) Bladz. 184.

(2) Bladz. 195.

(*) Eene Voorlezing op de Vergadering van Vrieslands Doopsgezinde Societeit te Leeuwarden, 1818.

(*) Zie Vaderl. Letteroeff. 1818. No. XV. bl. 690. Meng.

(*) Men leze, om hiervan nader overtuigd te worden, c.h. pfaff, System der Materies Medica, nach Chemischen Principien, Leipz. 1808. Ier. Th.S. 44. f. - F.g. voigtel, Vollstandiges System der Arzneymittellehre, herausgegeben von c.g. kuhn, Leipz. 1816. Ier. B.S. 283. f.

(*) Mijn ballon is een kogel van 24 voeten doorsnede, en heeft dus 7234 vierkante voeten inhoud. Op den dag der luchtreize waren omtrent drie vierden van deze ruimte met waterstofgaz gevuld, en de volgende last werd opgeheven:
De ballon	55 ℔
Het net	22 -
De hoep en de snoeren	10 -
Het schuitje	5 -
De ballast, instrumenten, enz.	50 -
Het anker en touw	6 -
Mijn persoon	112 -
	_____
	260 ℔


(*) De Heer reichard strooide onder het opstijgen eenige exemplaren van een op gekleurd papier gedrukt toepasselijk klinkdicht onder de aanschouwers uit.

(*) Slechts somwijlen, niet altijd. - Redact.

(*) Lees: nooit! - Redact.

(*) De Lezer passe het gezegde vrijelijk toe op onze zoogenaamde Fransche of Zwitsersche Gouvernantes, welke, tot schande onzer Natie, hoezeer niet zelden van een twijfelachtig karakter, bekrompen geest en zeer beperkte kundigheden, nog steeds aan brave en bekwame Nederlandsche vrouwen worden voorgetrokken. - Redact.

(*) De blijkbare ingenomenheid des Verhalers met den Exkeizer blijft ons borg voor de waarheid van het overige des verhaals, napoleon ten volle waardig. Een alexander had zulk eenen belager voorzeker vergiffenis geschonken.


Redact.

(*) Van de 21,000 Geboorten te Parijs, in 1818, ruim 9000 onechte Kinderen.

(*) Uitgesproken in Felix Meritis, den 10 Dec. 1818.

(*) Poem. p. 86.

(*) Funebr. p. 103.

(*) Sal. L.I. Ep. 1.

(*) Eleg. L. II. p. 101.

(*) Eleg. L. II. p. 101.

(†) Sal. L. V. 33. Eleg. L. II. p. 101.

(*) Eleg. L.I. p. 81.

(*) Eleg. L.I. p. 80.

(†) Sal. L. IV. 47.

(*) Eleg. L.I. p. 84.

(*) Eleg. L.I. p. 80.

(*) Eleg. p. 100.

(*) Sal. L. III. Ep. 1.

(*) Sylv. p. 123.

(*) Ook in onze Apotheek (bl. 205. uitg. in 4to.) uit de Pruissische overgenomen. Dit middel moet vooral telkens versch bereid, en, zoo veel mogelijk, voor eene vochtige lucht bewaard worden. - Vert.

(*) Traité des Poisons etc. Paris 1814. T.I.P. 1. p. 99.

(†) J.a. buchner, Repertor. der Pharm. III B. 3 St.

(*) Zie ons Mengelwerk voor 1818. No. IX.

(*) Deze opschriften
zijn veelal, min of meer, elkander gelijk. Wij willen er een van aanvoeren, en wel van den beruchten Graaf de bonneval, die meest slechts als gelukzoeker bekend is, doch vele schitterende hoedanigheden bezat, en een uitstekend krijgsman was. De Turken kenden hem onder den naam van ahmed pacha. Zijn graf is in de voorstad Pera, op de begraafplaats der Merelavische Dervisen. De overzetting van zijn grafschrift luidt als volgt: In den naam van den almagtigen God, die alleen eeuwig is. Moge de heilige en verheven God genade en vergeving schenken aan den Oversten der Coumbaradji (Bombardiers) ahmed pacha!


Den 11 van Redjeb, 1160. (23 Maart, 1747.)

(*) Dat kotzebue het nog immer op de Franschen geladen had, blijkt mede uit het laatst uitgekomen No. van zijn letterkundig weekblad, waarin hij zegt: ‘De grijze man herinnert, dat de Franschen, sedert 25 jaren, Koningrijken gegeten en roem gedronken hebben, dat door deze zwelgerij hunne krachten honderdvoudig zijn toegenomen, en - dat zij nu beweging noodig hebben. Avis au lecteur!’

(*) Voorgedragen in de Maatschappij felix meritis, 28 Januarij 1819.

(*) De besluiten der vierde en vijfde zitting van het Concilie van Constans komen hierop neder: 1o. dat een algemeen Concilie boven den Paus is; 2o. dat, ingevolge hiervan, de Paus aan de wetten en regelen, door een algemeen Concilie gemaakt, moet gehoorzamen, en dat alle stukken, welke hij daarna tegen zoo een Concilie wilde maken, krachteloos en nietig zijn; 3o. dat, zoo er gewigtige redenen zijn, een algemeen Concilie den Paus kan afzetten, en eenen anderen aanstellen; van welke magt dit Concilie gebruik maakte in de afzetting van johannes XXIII.

(*) Uitgesproken in de Maatschappij felix meritis, den 17 Nov. 1818.

(*) Aan den oostelijken voet der Cordillera's van Chili.

(†) De rotsdiepten in de Cordillera's, door welke zich groote stroomen heenslingeren, hebben tevens wegen om door te reizen. De meest bekende is die, waar langs de schrijver trekt, langs den Mendoza-stroom, en eene andere langs den Maypo-vloed, welke een schoon bebouwd land bevochtigt. Deze bergpas is korter dan de eerste, maar ook steiler en bezwaarlijker. De eerste heet de Portillo, en is, zelfs in den zomer, aan sneeuwbuijen onderhevig. Men moet den Mendoza-vloed doorwaden, niet zonder levensgevaar, daar hij snel vliet en kuilen heeft.

(*) De titel is: Homilie van den Kardinaal chiaramonte, Bisschop van Imola, (thans Paus pius VII) voor het volk van zijn stift, in de Cisalpijnsche Republiek, op den dag der geboorte van J.C. in den jare 1797. Imola, ter Nationale Drukkerij, het VI jaar der vrijheid, herdrukt te Como, bij c.a. ostinelli, VIII jaar.

(*) Zie bredow's Chronik des 19ten Jahrhunderts, Jahrgang 1807.

(*) Voorgelezen in felix meritis, te Amsterdam, den 11 Febr. 1819.

(*) Deze Heer, die in de veeartsenijschool van Alfort, bij Parijs, in de veeartsenijkunde onderwezen is, heeft reeds in de jaren 1786 en 1787, in Braband, de veeziekten, welke door de toen veel geïnundeerde landen ontstaan waren, nagegaan, en zeer gelukkige genezingen bewerkt.

(*) Voorgelezen bij het Natuur- en Scheikundig Genootschap te Groningen.

(*) Deze Geschiedenis heeft gellert waarschijnlijk aanleiding gegeven tot zijne bekende kleine Vertelling.

(*) Zie het Verslag van het vijftigjarig bestaan der Maatschappij tot redding van Drenkelingen van den Ridder en Advocaat Mr. p.a. brugmans, 24 Oct. 1817 in de Walekerk uitgesproken, daarna gedrukt en uitgegeven bij de Wed. g. warnars en Zoon te Amsterdam, bladz. 23, 63-65.

(*) Claude noortwijck, jean scipion vernede, pieter meijer, johan goll van frankenstein, cornelis vollenhoven, johannes albertus schlosser en johannes lublink de jonge.

(†) Zie over deze bekendmakingen: Historie en Gedenkschriften der Maatschappij, enz. Iste Deel, bladz. 8 en volgg. en Verslag enz. bladz. 79 en volgg.

(*) Men weet, hoe voorheen de Doge van Venetië, jaarlijks, in eene galei, Bucentaurus genaamd, op de Adriatische zee voer, en, door het uitwerpen van een' ring in dezelve, een zinnebeeldig huwelijk tusschen de Republiek en de Adriatische zee aanging.

(†) Als hoofdstad van Lombardije, hetwelk eene ijzeren kroon heeft. Thans is het, met Venetië vereenigd, het Venetiaansch-Lombardisch Koningrijk.

(§) Eene der oudste Universiteiten, gelijk Bologne.

(**) De friezen der voornaamste paleizen te Florence zijn eigenhandig van m. angelo gebeiteld. De Italianen noemen daarom Florence de Schoone.

(††) Zie Verslag enz. bladz. 46 en 47.

(*) Zie Verslag enz. bladz. 70.

(†) Historie en Gedenkschriften enz.

(*) Zie derzelver naamlijst in het Verslag enz. bladz. 76 en 77.

(*) Zie Mengelwerk, No. V.

(*) De Redacteur acht dezen Brief eenigermate belangrijk voor het Publiek, in zoo verre dezelve ter toelichting strekt van een abusivelijk voorgesteld punt in de Geschiedenis onzer Omwentelinge; maar allerbelangrijkst voor elken Menschenvriend, wien, zijnen Naasten liefhebbende als zichzelven, de eer en goede naam van eenen miskenden Medemensch en Landgenoot tevens ter harte gaan, wiens onschuld den Redacteur bovendien uit eene en andere getuigenis voldoende mogt blijken: welke beweegredenen hij vertrouwt, dat de plaatsing van dezen, den geachten Steller evenzeer als den Heer meerendonk zelven vereerenden, Brief, zonder eenige verdere verontschuldiging, genoegzaam zal wettigen.

(*) Sömmering.

(*) Ofschoon wij, voor ons, wat ook deswege moge gezegd worden, zelfs in tijden van gevaar voor het vaderland, wel bewonderaars, maar geene beminnaars zijn van mannelijken heldenmoed in eene vrouw, kwam ons dit echt verslag, uit een geschied- zoo wel als menschkundig oogpunt beschouwd, opmerkelijk en in zijne soort belangrijk genoeg voor, om de overname in dit Maandwerk te billijken. Redact.

(*) Welke functie de Heer salame aan boord bekleedde, is ons onbewust; maar dit weten wij, dat zijne opregtheid meer dan zijn heldenmoed in dit verhaal uitblinkt! Vert.

(*) Zie Mengelwerk, No. IX.

(*) Wij laten hier, van laatstgenoemden, ter proeve, één enkel Getuigschrift volgen; en wel dat van eenen man, die zijnen naam aan geene vleijerij van vreemden zal leenen:


Ik heb heden met onafgebroken genoegen en bewondering de Buikspraak van den Heer alexander bijgewoond en aangehoord, en betuig, dat hij mijne hooggespannen verwachting verre heeft overtroffen. Ik geloof niet, dat het mogelijk is, dit zonderling talent tot een' hooger' trap van volkomenheid te brengen, en tevens, dat men daarbij niet bescheidener en innemender dan de Heer alexander kan zijn. Rotterdam, den 7den Junij 1819. h. tollens, cz.


Al de Getuigschriften hebben dezelfde vereerende strekking. De doorluchtigste zoo wel, als de vermaardste en geleerdste namen prijken in deze schitterende kroon van verdiensten; als daar zijn: Z.M. de Koning van Pruissen, Z.K.H. onze Kroonprins, de Heeren blumenbach, göthe, tromsdorff, van der duyn van maasdam, repelaer van driel, sweerts de landas, tets van goudriaan, van limburg stirum, brugmans, bilderdijk en zijne Echtgenoote, wiselius, enz. enz. enz.

(*) ‘IJskraam van w. möcker - briguet en zijne kleine zesjarige pauline, confiturier,’ enz. enz. Zie Amsterdamsche Courant van 14 Sept. 1818.

(*) Deze brief was geschreven ruim een jaar vóór het overlijden des Gouverneur-Generaals.

(*) Deze teekening, zoo zwart als de arme, verdrukte menschensoort zelve, verschilt al te zeer van die bij verscheidene andere Schrijvers, om dezelve zoo maar gaaf weg voor juist aan te nemen. - Redacteur.

(†) De eetwaren zijn hier, over het algemeen, niet overvloedig. Het is om deze reden ook duur leven aan de kust; zoo zeer, dat men in Holland beter kans zou zien om met de helft, dan hier om met zijn volle traktement rond te schieten.

(*) Wij maken geene aanmerkingen: de gevoelige Lezer behoeft ze niet, en voor den andersdenkenden zouden ze even overbodig zijn. - Redact.

(*) Ten blijke, hoe zeer het dooden dier slangen den inwoneren ter harte gaat, strekke de navolgende gebeurtenis. In het jaar 1677 had een varken, hetwelk door eene slang gebeten was, dezelve uit weêrwraak aangevallen en verslonden, hetwelk door de Negers zoo euvel werd opgenomen, dat zij zich bij hunnen Koning vervoegden, met het verzoek, dat hij een Edict zoude uitvaardigen, waarbij de varkens van de kust verklaard werden strafbaar te zijn met den dood, en uitgeroeid te moeten worden, wegens het begane feit aan de slang. Duizende Negers kwamen nu gewapenderhand op de been, om te voldoen aan de uitgevaardigde order van den Koning, en alzoo de Fetische, die anders zeker zware wraak op het land zoude nemen, te verzoenen. Er had eene verschrikkelijke slagting plaats; zoodat, indien de Koning het geluk niet gehad had van geen bloeddorstig mensch te wezen, en door de minnaars van het varkensvleesch overgehaald te worden, om door een contra-bevel, waarin hij verklaarde, dat er nu reeds bloed genoeg was vergoten ter bevrediging der Fetische, een einde aan deze strafoefening te maken, er zeker niet één varken het leven van zoude afgebragt hebben. (Vergel. Atlas historique, ou nouvelle Introduction à l'Histoire, à la Chronologie, et à la Géographie ancienne et moderne, Tome VI.
Amst. 1719.) De Inzender.

(*) In de Levensbeschrijving van voorname, meest Nederlandsche Mannen en Vrouwen, IIde Deel, bl. 125, enz. Amst. 1775. vinden wij melding gemaakt van eenen klaas kompaan, die, in het laatst der 16de Eeuw, door vaart en handel op de kust van Guinea, groote schatten verzameld heeft. Deze kompaan was een berucht zeeroover, en vreesselijk voor dezulke, op welke hij het geladen had. Hij had vriendschap met eenen jan jansz van Haarlem, mede een groot zeeroover. Welligt dat deze twee personen te gelijker tijd aan de kust van Guinea zich hebben doen kennen, en zoo aan den naam van jan campang den oorsprong gegeven hebben. De Inzender.

(*) Wanneer iemand een doodvonnis moet ondergaan, wordt op deze wijze de Fetische geraadpleegd omtrent den persoon, die het vonnis moet executeren. Dit geschiedt op de navolgende manier. Een der Koninklijke slaven neemt de Fetische des Konings op het hoofd, en zet het daarmede, even als een gek, op een sterk loopen door het geheele dorp en het naburige bosch; latende de Fetische nu eens naar dezen, dan naar genen kant overhellen, even alsof deze vallen wilde. Wanneer hij ter plaatse komt, waar de misdadiger, die van eene groote menigte volks omgeven is, zich bevindt, vraagt hij aan de Fetische, wie uit dien hoop den veroordeelden zal moeten om hals brengen. Dit gevraagd hebbende, zet hij het wederom op een loopen, even alsof nu de Fetische iemand zochte; en in dit rondijlen stoot hij met zijnen elleboog den eersten jongman aan, welken hij tegenkomt, die hierdoor gedesigneerd wordt, den veroordeelden van het leven te berooven. - Niet altoos is men tevreden met slechts éénen scherpregter, maar vraagt men aan de Fetische, of er ook nog meer menschen aan te passe moeten komen. Hierna loopt de slaaf op nieuws, met de Fetische op zijn hoofd, overal rond, en stoot
somtijds wel tien en meer menschen aan, die dan de behulpzame hand moeten leenen. (Vergel. Atlas historique, &c. ter aangeh. pl. p. 53.) De Inzender.

(*) De Schrijfster, eene zuster van den toenmaligen Engelschen Consul, heeft tien jaren in Tripoli gewoond.

(*) Deze gulphors zijn kamers, in welke de heer van het huis zijne vrienden, die wegens de vrouwen in zijn woonvertrek geen' toegang hebben, ontvangt, en die bij uitsluiting tot zijn gebruik bestemd zijn.

(*) Uitgesproken in de Vergadering van het Departement Deventer der Maatschappij: tot nut van 't algemeen, den 19 Nov. 1818.

(*) Naar het Fransch, en dus slechts eene voorloopige hulde aan den grooten man, totdat een onzer eigene Geleerden ons eene meer uitgewerkte levensschets geve; echter met de noodige weglatingen, veranderingen en bijvoegselen, vooral uit het Art. brugmans in de Galerie historique des Contemporains, waarvan ook de Heer bory de st. vincent (bekend als Schrijver eener Voyage aux Iles de l'Afrique) zeer veel gebruik gemaakt heeft. In het laatste gedeelte, en in de staatkundige aanmerkingen, heeft de Vertaler zijnen Schrijver geheel en al verlaten.

(*) Wij vernemen met genoegen, dat deze onschatbare Verzameling, na 's mans dood, door de Leydsche Hoogeschool is gekocht.

(*) Brugmans behaalde, in 1814, bij de Haarlemsche Maatschappij der Wetenschappen, den prijs voor de beschrijving dier zelfde Hospitaalkoorts en harer genezing, die hij in de behandeling zoo wèl had leeren kennen.

