



Vaderlandsche Letteroefeningen 
Jaargang 1830


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1830.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV, XII) zijn niet opgenomen in de lopende tekst.

[deel 1, pagina I]
BOEKBESCHOUWING,
VOOR
1830.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1830.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA
1830.

[deel 1, pagina 731]
REGISTER VAN DE BOEKBESCHOUWING.

A.

Aa, (Rob. van der) Het Lied van Chassé. Amst. bij G.J.A. Beijerinck.	700
Adriaan, (M.) De geheimzinnige Vrouw. Arnh. bij C.A. Thieme.	314
- - - - De zwarte Huzaar. Arnh. bij C.A. Thieme.	645
Almanak, (Nederlandsche Muzen-) 1830. 's Hag. bij J. Immerzeel, Jr.	37
- voor het Schoone en Goede. 1830. Amst. bij G.J.A. Beijerinck.	37
- voor Blijgeestigen. 1830. Bruss. bij J. Sacré.	37
- het Vaderland gewijd. 1830. Utr. bij N. van der Monde.	37
- voor de Jeugd. 1830. Amst. bij G.J.A. Beijerinck.	37
- (Belgische Muzen-) 1830. Gent, bij A.B. Stéven.	132
- (Groninger Studenten-) 1830. Gron. bij W. van Boekeren.	132
- (Studenten-) 1830. Leyd. bij L. Herdingh en Zoon.	132
- der Koninklijke Militaire Akademie. 1830. Breda, bij Broese en Comp.	132
- Tot Nut en Verpoozing. 1830. Amst. bij de Gebr. van Arum.	132
- ter bevordering van kennis en goeden smaak. 1830. Gron. bij M. Smit.	132
- voor de Jeugd. 1831. Amst. bij G.J.A. Beijerinck.	700
Amelse, (C.) Lessen over de Algebra. Leyd. bij S. en J. Luchtmans.	528
Anslijn, Nz. (N.) Schets der Nederl. Letterk. Haarl. bij de Erven F. Bohn.	537
Appenzeller, (J.C.) Tot Wederzien. Nieuwe Uitgave. Amst. bij J. Aarinksen.	320


[deel 1, pagina 732]

Arnault, (L.) Regulus. Treurspel. Amst. bij M. Westerman en C. van Hulst.	353
Assen, (C.J. van) Verhandeling. Tweede Druk. Leyd. bij C.C. van der Hoek.	268

B.

Baarland. (Willem) 's Hag. bij A. Kloots.	233
Barkhausen, (G.) Waarnemingen. Dordr. bij Blussé en van Braam.	337
Beausar, (A.T.) De Ilias van Homerus. Leyd. bij C.C. van der Hoek.	312
Béclard, (P.A.) Grondbeginselen der Ontleedkunde. IIde of l.D. Amst. bij C.L. Schleijer.	476
Bielevelt, (H.) Het Evangelie. II Stukjes. Utr. bij J.G. van Terveen en Zoon.	334
Bilderdijk, (Vrouwe K.W.) Nieuwe Gedichten. Bruss. bij Brest van Kempen.	356
- (W.) De Cykloop van Euripides. Amst. bij ten Brink en de Vries.	641
Blanken, (G.C. van Balen) Leerrede. Hoorn, bij J. Vermande.	707
Boccaccio, (G.) Uitgelezene Verhalen II Deeltjes. 's Hag. bij A. Kloots.	685
Bonaparte, (Lodewijk) Antwoord aan Sir Walter Scott. Leyd. bij C.C. van der Hoek.	109
Bontekoe. Amst. bij Schalekamp en van de Grampel.	323
Bosch, (L.E.) De Willems-Kazerne. Utr. bij N. van der Monde.	261
Bowring, (J.) Sketch of the Language and Literature of Holland. Amst. bij de Gebr. Diederichs.	114
- - Brieven. IIde St. Leeuw. bij G.T.N. Suringar.	114
Breggen, Cornz. (F. van der) Bedenkingen over het zien der Slaap- of Nachtwandelaren. Amst. bij L. van Es.	8
- - - - - Broussais, zijne Leer, enz. Amst. bij L. van Es.	615
Broek, (L. van den) Aan de Hollanders. Rott. bij A.F.H. Smit.	699
Brouwer, (P. van Limburg) Gedachten over de Beschaving der Egyptenaren. Amst. bij P. Meijer Warnars.	213
Brugman, (G.G.) Zestal Leerredenen. Sluis, bij T.J. Jansen.	660


[deel 1, pagina 733]

C.

Capadose, (A.) Le Despotisme. Amst. chez J.H. den Ouden.	581
Cappelle, (A.G. van) De dichterlijke en wijsgeerige Geest der Grieken. Amst. bij de Gebr. Diederichs.	61
Chijs, (P.O. van der) Verhandeling over de Munt- en Penningkunde. Leyd. bij J.C. Cijfveer.	71
Clauren, (H.) Het oude Kasteel te Marienlinde. Amst. bij J.C. van Kesteren.	278
Coquerel, (A.L.C.) Esquisses Poétiques de l'Ancien Testament. Amst. chez les Héritiers H. Gartman etc.	221

D.

Dallas, (R.C.) Over de Orde der Jezuiten. Iste D. Devent. bij J.W. Robyns.	514, 561
Dam, (IJ. D. van) Redevoering van M.T. Cicero. Leyd. bij Haak en Comp.	266
Deleuze, (J.P.F.) Praktisch Onderrigt nopens het Dierlijk Magnetismus. Rott. bij T.J. Wijnhoven Hendriksen.	156
Derde (Het) Eeuwgetijde der Augsb. Geloofsbel. Utr. bij J.G. van Terveen en Zoon.	657
Drie Dagen. Utr. bij N. van der Monde.	635
Drieling, (J.A.) Bijdragen, rakende Zeevaart en Handel. 's Hag. en Amst. bij de Gebr. van Cleef.	381
Duizend en één Nacht. Arabische Vertellingen. Iste, IIde en IIIde D. Amst. bij H. Frijlink.	313
Dupin, Regtsgeding van Jezus Christus. 's Hag. bij S. de Visser.	93
Dijk, (C.M. van) Verhandeling over het Loodwit. Dordr. bij Blussé en van Braam.	203

E.

Eduard en de Kluizenaar van Sint Pieters-Berg. Devent. bij J.W. Robyns.	244
Edwards, (H.M.) Handboek der heelkundige Ontleedkunde. Iste St. Utr. bij N. van der Monde.	258
Engelsche (De) Armen en de Nederl. Maatsch. van Weldadigheid. Amst. bij de Erven H. Gartman.	263
Epistolae ineditae C. Linnaei, cet. Gron. apud W. van Boekeren.	666
Es, (H.G. van den) Leerrede. Leyd. bij A. van Benten.	289


[deel 1, pagina 734]

Eyk, (J.P. Sprenger van) Het Hartzgebergte. Rott. bij de Wed. J. Allart.	594

F.

Feestviering bij het Standbeeld van Cats. Amst. bij de Gebr. Diederichs.	677
Feldborg, (A. Andersen) Denemarken in Tafereelen. II Deelen. Haarl. bij de Wed. A. Loosjes, Pz.	408
Ferdinand van Bergen. II Dn. Dev. bij J. de Lange.	186
Finlayson, (G.) Zending naar Siam en Huë. II Deelen. Dordr. bij Blussé en van Braam.	343
Fuchs, Anecdotes uit het Leven van Suwaroff. Haarl. bij de Wed. A. Loosjes, Pz.	683

G.

Galerij van Menschelijke Lotgevallen. IIIde of laatste D. Amst. bij H. Frijlink.	319
Gaussen, (S.R.L.) De Bekeering. Rott. bij de Wed. van der Meer en Verbruggen.	292
Gedichtjes voor Kinderen. Gron. bij J. Römelingh.	43
Girardet, (F.) De Galeislaaf. Amst. bij C.L. Schleijer.	455
- - De drie Kruiswegen des jeugdigen Levens. Arnh. bij C.A. Thieme.	599
Goethem, (J.F. van) Mengeling van Dichtstukken. Haarl. bij de Erven F. Bohn.	644
Gon, (J.J. Denier van der) Zestal Leerredenen. Amst. bij J. van der Hey en Zoon.	237
Gravenweert, (J. de 's) Essai sur l'Histoire de la Littérature Neerlandaise. Amst. chez S. Delachaux.	671
Grierson, (Mw.) Pierre en zijn Huisgezin. Rott. bij de Wed. van der Meer en Verbruggen.	16
Groeneyk, (O.) Beschrijving der Stad Woerden. Zierikzee, bij J. van de Velde Olivier.	495

H.

Haan, Pz. (P. de) Schetsen aangaande Java. Leyd. bij C.C. van der Hoek.	481
Hagen, (J.) Ferdinand en Frederika. Amst. bij H. Molenijzer.	279
- - Nagelatene Gedenkschriften eener Kloosterlinge. Gorinch. bij J. Noorduyn.	505


[deel 1, pagina 735]

Hagen, Jz. (A.J. ten) Schutterslied. Dordr. bij J. van Houtrijve, Jr.	699
Hahn, (K.) Bouwstoffen voor de Jeugd. Gron. bij G. Wouters.	43
Hall, (H.C. van) Gesch. van de Verwoesting der Rupsen. Gron. bij J. Oomkens.	54
- - - - Verhandeling over de Hennepteelt. Gron. bij J. Oomkens.	53
- (M.C. van) Gedichten. IIde Verzameling. Amst. bij J. van der Hey en Zoon, enz.	78
Halmael, Jr. (A. van) Ats Bonninga. Treurspel. Leeuw. bij G.T.N. Suringar.	548
Handboekje over de Boomkweekerij. Koevord. bij D.H. van der Scheer.	581
Harttmann, (H.) Grammaire Allemande. La Haye, chez Harttmann frères.	365
Hazelhoff, (A.) Tijdkorter. 1830. Gron. bij A. Hazelhoff.	37
Heermans, (P.) Herinneringen uit den Brabandschen Oorlog. Leyd. bij J.W. van Leeuwen.	225
Hees, (J.I. van) Disputatio Hist. Jurid. Traj. ad Rhen. apud van Paddenburg et Soc.	490
Hendrik. (De arme) Amst. bij ten Brink en de Vries.	43
Hengel, (W.A. van) Leerredenen. IIIde D. Amst. bij J. van der Hey en Zoon.	417
Hess, (J.J.) Levensgeschiedenis van Jezns. Iste en IIde D. Dordr. bij F. Boekee.	149, 196
Heyningen, (H. van) Bijbeloefening over Lucas' tweede Boek. III Deelen. Rott. bij de Wed. J. Allart.	465
Hoekstra, (F.) Zedelijke en Godsdienstige Vertoogen. IIde St. Arnh. bij C.A. Thieme.	454
Holman, (J.) Reizen door Rusland, enz. Iste D. Amst. bij J. van der Hey en Zoon.	305
- - IIde of laatste D.	712
Hoonaard, (W. van den) Herinnering. Amst. bij Schalekamp en van de Grampel.	323
Houte, (H.J. van) Handleiding tot de Materies Medica. Amst. bij L. van Es.	427
Houten, (W. van) Het Stoomwerktuig. Breda, bij Broese en Comp.	581
Howship, (J.) Praktische Waarnemingen. Gorinch. bij J. Noorduyn.	378
Hugo, (Victor) De laatste dag van eenen ter dood veroordeelden. 's Hag. bij G. Vervloet.	271


[deel 1, pagina 736]

Huydecoper, (T.C.R.) Dissertatio Theologica. Traj. ad Rhen. apud van Paddenburg et Soc.	470

I.

Immerzeel, Jr. (J.) Onze Eed. 's Hag. bij J. Immerzeel, Jr.	699
Irving, (Washington) Het Leven en de Reizen van Columbus. IIIde en IVde D. Haarl. bij de Wed. A. Loosjes, Pz.	269

J.

Jaarboekje van Zuid-Holland, voor 1829. 's Hag. bij de Gebr. van Cleef.	324
- - - voor 1830.	522
Jagerslied.	700
Jakobs, (F.) De Katakomben van Napels. Leeuw. bij Steenbergen van Goor.	726
Jentink, (M.A.) Leerrede. Rott. bij A.F.H. Smit.	707
Jeune, (J.C.W. le) Letterk. Overzigt en Proeven van Nederlandsche Volkszangen. 's Hag. bij J. Immerzeel, Jr.	497

K.

Kampen, (N.G. van) Staat- en Aardrijkskundige Beschrijving van het Koningr. der Nederl., enz. Tweede Druk. Haarl. bij de Erven F. Bohn.	59
- - - - Verkorte Geschied. der Nederl. Tweede Druk. II Dn. Haarl. bij de Erven F. Bohn.	59
- - - - Redevoering. Amst. ter Stadsdrukkerij.	394
Karakterkunde (De) volgens de Gelaatsleer, enz. 's Hertogenb. bij II. Palier en Zoon.	728
Karakters uit den aanzienlijken en burgerstand, enz. Amst. bij Schalekamp en van de Grampel.	139
Keur van Christelijke Brieven. Rott. bij de Wed. van der Meer en Verbruggen.	239
Keyzer, (J. de) Ferdinand en zijn Vader. Amst. bij Schalekamp en van de Grampel.	43
Kinker, (J.) Beoordeeling van W. Bilderdijk's Spraakleer. Amst. bij J. van der Hey en Zoon.	169
Kirby en W. Spence, (W.) Inleiding tot de Entomologie. Isten D. 2de St. Rott. bij de Wed. J. Allart.	294


[deel 1, pagina 737]

Kist en H.J. Roijaards, (N.C.) Archief voor Kerkel. Geschiedenis. Iste D. Leyd. bij S. en J. Luchtmans.	48
- (W.) De Nederlandsche Jongelingen. Rott. bij Mensing en van Westreenen.	725
Kleeman, (C.H.) Onderwijs in het kweeken van Bloemgewassen. Breda, bij F.P. Sterk.	204
Kluizenaar (De) in Rusland. Iste D. Dordr. bij Blussé en van Braam.	89
- - - - IIde of l.D. Dordr. bij Blussé en van Braam.	713
Koenders, (J.) C. Crispi Sallustii Bellum Catil. et Jugurth. Traj. ad Mos. apud Vid. Lefebure-Renard.	716
Kraijenhoff (De Baron) voor het Hoog Militair Geregtshof. Nijm. bij C.A. Vieweg.	588
Kruyff, (J. de) De beide Vlaggen. Heerenveen, bij F. Hessel.	696
Kühn, (F.A.) Beschouwing van de Surinaamsche Plantagieslaven. Amst. bij C.G. Sulpke.	404
Kuyper, Gz. (H.) Holland bij de Vernieling van Antwerpen. Rott. bij T.J. Wijnhoven Hendriksen.	700

L.

Lacépède, (Graaf de) Natuurlijke Geschiedenis van den Mensch. Rott. bij de Wed. J. Allart.	340
Lakonieke. (De) IIde St. Rott. bij Arbon en Krap.	729
Lennep, (J. van) Nederlandsche Legenden. IIIde en IVde D. Amst. bij P. Meijer Warnars.	179
Lenting, (J.) Euripidis Andromache. Zutph. apud H.C.A. Thieme.	717
Lettergeschenk. Amst. bij Schalekamp en van de Grampel.	43
Liadières, Koenradijn en Frederik. Treurspel. Amst. bij M. Westerman.	457
Lied voor de uittrekkende Schutters.	700
- - - Vrijwilligers.	700
Linden, (J. van der) De ware Pleiter. Amst. bij P. den Hengst en Zoon.	636
Loghem, (H. van) Nieuwe Gedichten. Dev. bij A.J. van den Sigtenhorst.	544
Lulofs, (B.H.) Toelichtingen enz. op Bowring. Gron. bij J. Oomkens.	114
- Reistogtje naar Hamburg. IIde of l.D. Gron. bij J. Oomkens.	298


[deel 1, pagina 738]

Lulofs, (B.H.) Drie Proeven over Vondel. Gron. bij J. Oomkens.	543
- Feestrede. Gron. bij J. Oomkens.	692
Luttenberg, (G.) Register van Wetten en Besluiten. Zwolle, bij H. As. zoon Doijer.	669

M.

Mabé, Jun. (P.) Dissertatio. Harl. apud V. Loosjes.	55
Magazijn voor Jongejufvrouwen. II Deelen. Breda, bij Broese en Comp.	322
Marchand, (L.) Anklänge der Zeit. Utr. bey C. van der Post, Jun.	721
Marchant, (J.J.L.P.) Traduction du Poëme Latin ad Belgas. Utr. chez N. van der Monde, etc.	366
- - - - - Odes. Bréda, chez F.P. Sterk.	695
Mauvillon, (F.W. van) Handleiding tot het leeren van het Schaakspel, Iste D. Rott. bij Mensing en van Westreenen.	73
Meesters, (P.) Leven van Thomas Hoogvlugt. Amst. bij Schalekamp en van de Grampel.	500
Merkwaardigheden uit de nieuwere Grieksche Geschiedenis. Rott. bij Mensing en van Westreenen.	309
Messchert, (W.) Aan alle Bedienaren, enz. Rott. bij de Wed. van der Meer en Verbruggen.	697
Metelerkamp, (C.L.P.) Dissertatio Theol. inaug. Traj. ad Rhen. apud van Paddenburg et Soc.	419
Mietje en haar Broertje. Amst. bij H. Frijlink.	42
Moens, (A.M.) Mogt het u behagen. Amst. bij C. Schaares.	43
- - - De Tweelingzusters. Amst bij ten Brink en de Vries.	43
- (P.) Geschenk aan de Nederl. Jeugd. Amst. bij ten Brink en de Vries.	43
Molenaar, (D.) Handleiding voor mijne Leerlingen. Iste D. Amst. bij J.H. den Ouden.	509, 553
Mons, (J.B. van) Bijzonderheden betrekkelijk Nevels. Zutph. bij W.C. Wansleven.	710
Moore, (T.) De Epicurist. Dev. bij A.J. van den Sigtenhorst.	360
Muller, (C.) De Naarstigheid der Kinderen beloond. Haarl. bij de Erven F. Bohn.	42
- - Uitspanningen voor de Jeugd. Amst. bij ten Brink en de Vries.	43
Munniks, (J.) Levenschets van Prof. P. Driessen. Gron. bij J. Oomkens.	54


[deel 1, pagina 739]

N.

Nassau, (H.J.) Adnotat. in libr. Cic. de Senectute. Gron. apud J. Römelingh.	267
Neander, (A.) Merkwaardigheden uit de Geschied. van het Christendom. Iste D. Leeuw. bij G.T.N. Suringar.	189
Nederland. (Aan) Rott. bij A.F.H. Smit.	366
Niemczewics, (J.) Johan Tenczynski. II Deelen. Amst. bij ten Brink en de Vries.	596
Niemeijer, (A.H.) Waarnemingen op Reizen. Vde D. Haarl. bij de Wed. A. Loosjes, Pz.	711
Nieuwenhuis, (G.) Algemeen Woordenboek, enz. VIIde en VIIIste of l.D. Zutph. bij H.C.A. Thieme.	167
Noordink, (J.B.) Vijftigjarige Leerrede. 's Hag. bij de Erven J. Thierry en C. Mensing en Zoon.	290

O.

Olivier, Jz. (J.) Land- en Zeetogten in Neêrlands Indië. IIde D. Amst. bij C.G. Sulpke.	65
Oosterzee, (W.L. van) Bevestigingsleerrede. Zierikzee, bij J. van de Velde Olivier.	662

P.

Palaiologue (G.) Schetsen der Turksche Zeden in de 19de Eeuw. Amst. bij G.J.A. Beijerinck.	436
Palm, (J.H. van der) Zesde Tiental Leerredenen. Leyd. bij D. du Mortier en Zoon.	1
- - - - - Bijbel voor de Jeugd. XVIIIde St. Leyd. bij D. du Mortier en Zoon.	45
Pananti, (F.) Lotgevallen enz. in de Barbarijsche Roofstaten. II Deelen. Leeuw. bij Steenbergen van Goor.	538
Pellecom, (N. van) De tegenstand tegen de gezuiverde Evangelieleer. Amst. bij A.B. Saakes, enz.	289
Picard, (L.B.) De fatsoenlijke en de geringe Stand. II Deelen. Amst. bij G.J.A. Beijerinck.	461
Pietersz, (J.) Redevoering over het Onderwijs. Bruss. bij Brest van Kempen.	186
Portugal onder de Heerschappij van Dom Miguel. Amst. bij C.L. Schleijer.	127
Posthumus, (R.) Schakespeare's Keapman fen Venetien in Julius Cesar. Grinz, bij J. Oomkens.	11


[deel 1, pagina 740]

Pouqueville, (F.C.H.L.) Geschiedenis van de Herstelling van Griekenland. IIIde en IVde D. 's Hag. bij J. Immerzeel, Jun.	430
Prins, (I.) Leesboek over de Bijbelsche Geschiedenissen. IIIde St. Amst. bij W. Brave.	424
Proeve tegen de verbastering der Nederlandsche Taal. Zutph. bij W.C. Wansleven.	414

R.

Raadselvriend. (De Nederlandsche) Amst. bij G. Portielje.	139
Raadt, (P. de) Brief over de Wetten op het lager Onderwijs. Rott. bij J. van Baalen.	26
- - - De Wetten op het lager Onderwijs beschouwd. Rott. bij J. van Baalen.	220
Rambonnet, (J.J.) Leerrede. Utr. bij J.G. van Terveen en Zoon.	202
Reinhard, (F.V.) Zamenstel der Christelijke Zedekunde. IIIde D. Devent. bij A.J. van den Sigtenhorst, enz.	7
- - - IVde en Vde D.	422
- - - VIde D.	521
Reisje (Het) naar Gelderland. Nijm. bij J.F. Thieme.	680
Riedel, (E.) Oorsprong enz. der Christelijke Kerk. Amst. bij ten Brink en de Vries.	611
Roggen, (C.H.) Tijdrekenkundige Tafels. Dordr. bij E. Bonte.	718
Rompelman, Jr. (H.) Het Nut der Zwemkunst, Amst. bij H. Martin en Comp.	320
Romswinckel, (A.C.) Bijbeloefeningen. Amst. bij J. van der Hey en Zoon.	325
Rotermund, (H.W.) Geschiedenis van de Geloofsbel. der Protestanten. Dev. bij J. de Lange.	706
Roy, (J.J. le) De Goddelijke Openbaring des Bijbels. Iste D. Rott. bij de Wed. van der Meer en Verbruggen.	281
Rijk (Het) en de Stad van Algiers. Amst. bij G.J.A. Beijerinck.	393

S.

Saltzmann, (C.G.) Christelijk Huisboek. II Deelen. Gron. bij J. Römelingh.	369
Sander, (J.C.A.) Levensbeschouwing. Nijmeg. bij J.F. Thieme.	372


[deel 1, pagina 741]

Sart, (J.H. du) Leesgeschenk. Amst. bij Schalekamp en van de Grampel.	43
Schaaff, (J.H. van der) Aanhangsel op den waren Pleiter van J. van der Linden. Utr. bij J. Altheer.	636
Schatkamer (De Nieuwe) voor de Jeugd. Fran. bij G. Ypma.	43
Scheltema, (J.) Verhandeling. Haarl. bij V. Loosjes.	251
Schildknaap. (De) Amst. bij P. den Hengst en Zoon.	230
Schilperoort, (A.B. van Meerten, geb.) Proeve van Karakterschetsen. Iste D. Breda, bij Broese en Comp.	426
Schmid, (H.C.) Eerste en tweede honderdtal Verhalen. Amst. bij ten Brink en de Vries.	42
- - - Het verloren Kind, enz. Amst. bij ten Brink en de Vries.	42
Schott, (H.) Bijzonderheden uit het Leven der eerste Christenen. Amst. bij W. Brave, Jr.	701
Schuler, (T.) Nieuwe Joodsche Brieven. II Deelen. Gron. bij W. van Boekeren.	400
Scott, (W.) Het Leven van Napoleon Bonaparte. VIIIste en IXde of l.D. Dordr. bij Blussé en van Braam.	106
- - Kronijken van de Kanonikspoort. II Deelen. Amst. bij de Gebr. Diederichs.	503
- - St. Valentijnsdag. II Deelen. Amst. bij de Gebr. Diederichs.	503
Seiffen, (G. Dorn) Lexicon. Traj. ad Rhen. apud J. van Schoonhoven.	536
Siegenbeek, (M.) Woordenboek voor de Nederduitsche Spelling. Vierde Druk. Dordr. bij Blussé en van Braam.	312
- - Geschiedenis der Leydsche Hoogeschool. Iste D. Leyd. bij S en J. Luchtmans.	442
Sommer, (J.G.) Beschrijving der nieuwe Staten van Amerika. II Dn. Amst. bij ten Brink en de Vries.	302
Sophia van Lissau. Amst. bij G.J.A. Beijerinck.	104
Souvereinen (De) van Europa in 1828. Leyd. bij C.C. van der Hoek.	164
Spiegel van Menschelijke Hartstogten. Amst. bij C.L. Schleijer.	690
Spindler, (C.) De Jezuit. II Deelen. Haarl. bij de Erven F. Bohn.	687
Sterfbed (Het) van E.M. Siersema. Gron. bij M. Smit.	293
Sterk, Jr. (A. Elink) De Belastingen beschouwd. Delst, bij B. Bruins, enz.	628


[deel 1, pagina 742]

Stuart, (M.) Nagelatene Leerredenen. Vde D. 's Hag. en Amst. bij de Gebr. van Cleef.	141
Stuber en Oberlin, twee edele Predikanten. Gron. bij W. Zuidema.	336
Suringar, (G.C.B.) Verhandeling over het Leerstelsel van Broussais. Amst. bij C.G. Sulpke.	521, 573
Swart, (N.) Spreuken van Salomo. IIde St. Delft, bij B. Bruins.	415
Swaving's Tienjarige Militaire Loopbaan. Dordr. bij Blussé en van Braam.	391
Swinderen, (T. van) Verzoekschrift. Gron. bij J. Oomkens.	219

T.

Tafereelen uit het Rijk der Waarheid en Verdichting. Rott. bij de Wed. J. Allart.	413
Teenstra, (M.D.) Vruchten mijner Werkzaamheden, enz. IIden D. 1ste St. Gron. bij H. Eekhoff.	623
Terugblik (Vlugtige) op de Fransche Staatsomwenteling. Breda, bij F.P. Sterk.	310
Thiébault, (D.) Frederik de Groote. II Deelen. Leeuw. bij Steenbergen van Goor.	493
Thompson, (G.) Reizen enz. in het Zuiden van Afrika. IIde D. Gron. bij W. van Boekeren.	618
Tideman, (J.) Dissertatio. Amst. apud A. Zweesaardt.	396
Tiellandt, (Baron de Westreenen de) Récherches sur la Langue nationale des Pays-Bas. A la Haye, chez les Frères van Cleef.	277
Tollens, Cz. (H.) Nieuwe Gedichten. II Deelen. 's Hag. bij J. Immerzeel, Jr.	27
Tot hiertoe en niet verder! Amst. bij P. den Hengst en Zoon.	205
Tresling, (T.P.) Krijgsliederen. Gron. bij M. Smit.	700
Troost, Gz. (P.) Aanteekeningen op eene Reis om de Wereld. Iste St. Rott. bij de Wed. J. Allart.	409

U.

Universiteiten (Over) en Hooger Onderwijs. I-Vde Brief. Leyd. bij H.W. Hazenberg, Jr.	18


[deel 1, pagina 743]

V.

Velde, (C.F. van der) De Malthefer Ridder. Amst. bij J.M.E. Meijer.	598
Venhuis, (R.A.) Nat. Hist. der Provincie Groningen. Gron. bij J. Oomkens.	380
Vertellingen (Onderhoudende) voor Kinderen. Amst. bij H. Frijlink.	42
Vertoogen (Drie) over het Hooger Onderwijs. 's Hagbij A. Kloots.	413
Verwey, (B.) Hoop en Uitzigt op de Eeuwigheid. Haarl. bij de Erven F. Bohn.	473
Vives, (J.L.) Inleiding tot de ware Wijsheid. Leyd. bij de Wed. D. du Saar.	679
Voortaan, enz. Amst. bij H. Martin en Zoon.	205
Voute, (J.P.E.) Opwekking. Amst. bij P. den Hengst en Zoon.	694
Vreede, (P.) Het Stelsel van Zeehandel enz. voorgedragen. Gouda, bij J van Bentum.	628
Vriendenkring. (De) III Deelen. Amst. bij J.C. van Kesteren.	464
Vries en J.C. de Jonge, (J. de) Nederlandsche Gedenkpenningen verklaard. 's Hag. en Amst. bij de Gebr. van Cleef.	212
Vrijmoedige Gedachten over de tegenwoordige Beroerten, enz. 's Hag. bij A. Kloots.	720

W.

Waardenburg, (E.) Dissertatio. Lugd. Bat. apud J.C. Cijfveer.	601, 649
Waarschuwingen, Opwekkingen en Wenken. Amst. bij G.J.A. Beijerinck.	350
Wachler, (L.) De Parijsche Bloedbruiloft. Amst. bij J.C. van Kesteren.	228
Waitz, (F.A.C.) Hydrargyromanie en Haematomanie, enz. Amst. bij J. van der Hey en Zoon.	663
Walré, (J. van) Heksluiting. 's Hag. bij J. Immerzeel, Jun.	129
Wap, (J.J.F.) Aan de Belgen. Utr. bij N. van der Monde, enz.	366
Warnsinck, Bsz. (W.H.) Gedichten. Amst. bij G.J.A. Beijerinck.	84
Weisflog, Tafereelen uit het werkelijk Leven. Gron. bij G. Wouters.	362


[deel 1, pagina 744]

Westenberg, (J.) Uitheemsche Harpentoonen. Kamp. bij K. van Hulst.	723
Westendorp, (N.) Jaarboek van en voor de Provincie Groningen. Iste St. Gron. bij J. Oomkens.	446
Weytingh, (H.) Piae Memoriae Viri clarissimi C.F. van Eck. Camp. apud W.J. Tibout.	416
- - Aan de Nagedachtenis van C.F. van Eck. Kamp. bij W.J. Tibout.	416
Wilde, (A. de) De Preanger Regentschappen op Java gelegen. Amst. bij M. Westerman.	481
Willigen, (A. van der) Aanteekeningen op een Togtje door Duitschland. Haarl. bij de Wed. A. Loosjes, Pz.	386

Z.

Zimmerman, (J. Decker) Leerrede. Utr. bij J.G. van Terveen.	290
- - - Het beeld van den Opstand. Utr. bij N. van der Monde.	613
- - - Het Oproer te Eseze. Utr. bij N. van der Monde.	613
Zschokke, (H.) Zwitsersche Vertellingen. Amst. bij J.C. van Kesteren.	411

Overgeslagen:

Bosscha, (J.) Inwijdingsrede. Breda, bij Broese en Comp.	592


[deel 2, pagina I]
Mengelwerk,

VOOR

1830.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1830.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1830.

[deel 2, pagina V]
INHOUD

VAN HET

MENGELWERK.

Redevoering, over de waarde van het Nationaal Karakter eens Volks, en over de middelen, om hetzelve te vestigen en te onderhouden. Door Mr. a. siewertsz van reesema, Advocaat te Rotterdam.	Bl. 1
Belangrijk Verslag eens Franschen Reizigers, raoul rochette, rakende den tegenwoordigen staat der Opdelvingen in Pompeji.	27
Brieven, over de zoogenoemde Verdediging van Prins maurits van Oranje van Mr. c.m. van der kemp tegen adr. stolker, door den laatstgemelden. (Vervolg en slot van bl. 691, des vorigen Jaars.)	42
Oudejaarsavond, of de Verzoening. Een leerzaam Verhaal.	53
Lijkhulde aan den Hoogeerw. en zeer geleerden Heer thomas hoog, in leven Predikant te Rotterdam, enz. Door j. van harderwijk, rz.	63
Radboud. Door c.g. withuys. Dichtstukje.	66
Grafschrift.	68
Voorlezing, over Goedwilligheid, als den Mensch eigen, volgens zijnen zedelijken aanleg. Door s.e. wieling, Leeraar der Doopsgezinde Gemeente te Zaandam.	69
Mengelingen uit het gebied der Natuur- en Geneeskunde. Door h.s. hijmans, practiserend Geneesheer te Rotterdam. - I. Weêrkundige Waarnemingen bij den Bloedzuiger, (Hirudo offic.)	84
Geneeswijs van het Stamelen, van Mevrouw leigh.	86
Geleerde Razernij. No. IV. Ziekten zijn Dieren!	86
Iets over het gebruik van de Latijnsche Taal, bij gelegenheid van zekere plaats in een werkje van den Heer c. de brouckere. Door J. v.d. H.	87
Nogmaals iets over erasmus.	90
Nog een blik op Pompeji. Door w. waiblinger.	101
Geen onderscheid tusschen Heer en Slaaf.	102
Processie in Guatimala.	103
Een levend Kind met drie Hoofden!	103
Een paar Anekdoten rakende den vermaarden Italiaanschen Vioolspeler paganini.	104


[deel 2, pagina VI]

De Drempel van den Bisschop van Amiens. Door j.w. ijntema.	106
De Koning leve! Door w.h. warnsinck, bz.}Dichtstukjes.	108
Bij den Grafkuil van mijnen geachten Vriend, arnoldus dahmen. Door s. rondeau.}Dichtstukjes.	109
De Vink. Door g. gravé, jz.}Dichtstukjes.	110
Vaarwel van een' Noord Nederlander aan Mijnheer fontan.}Dichtstukjes.	113
De Suiker. Door a.j. ten hagen, jz.}Dichtstukjes.	115
Schets der Geschiedenis van de Verhuizing der Evangelische Salzburgers in het jaar 1732, volgens k. panse; door n. swart. Voorgelezen in de Hollandsche Maatschappij te Amsterdam.	117
Brief uit Napels aan den Redacteur der Vaderlandsche Letteroefeningen.	133
Genezing van Dronkaards door Zwavelzuur.	135
Bedelarij te Londen.	135
Over het een en ander uit de Karakterkunde. Door r. de vries, te Monnikendam.	136
Uit Beijeren.	149
Wenken, uit den mond der onnoozelheid, voor drijvers van de Doodstraf.	150
Zonderling Gebruik in Servië en het hedendaagsche Griekenland.	153
Overgang van hendrik IV, van Frankrijk, van de Hervormde tot de Katholijke Kerk. Uit sully's Gedenkschriften.	154
Verklaring van den Bisschop van Amiens.	155
Fido en bianco.	157
De Londensche Tabaksdoos.	158
Marnix van st. aldegonde. Door a.j. van der aa, te Antwerpen. Dichtstukje.	159
Wederzien. Door g. timme. Dichtstukje.	163
Beklag van een' Hollander over de Bisschopsmouwen (Manches à l'Evêque) der Dames. Door j.w. ijntema. Dichtstukje.	164
Over het Geloof en de Gevoelens der hedendaagsche Joden, betreffende het hoofdverschil tusschen hen en de Christenen.	165
De Siamésche Tweelingbroeders. (Met eene Afbeelding.)	178
Redevoering, over het Eedzweren. Door Mr. j. van leeuwen, President van de Regtbank in het Arrondissement Arnhem.	183
Overgang van hendrik IV, van Frankrijk, van de Hervormde tot de Katholijke Kerk. (Vervolg van bl. 155.)	193


[deel 2, pagina VII]

De Gele Koorts aan boord van een Schip. Uit het Dagboek van Kapitein andrew smith.	199
De Bewoners van eene Oester.	207
Bekentenissen van iemand, die gewoon was, in Albums te schrijven.	207
Wie zou den Franschen hunne Koningen niet benijden?	209
Gezien op Zee. Dichtstukje.	209
Het Logement de Kloveniers Doelen, in de Nieuwe Doelenstraat, te Amsterdam. Door j. koning. Eene Voorlezing.	213
Mengelingen uit het gebied der Natuur- en Geneeskunde. Door h.s. hijmans, practiserend Geneesheer te Rotterdam. - II. Opmerkingen nopens de vraag: Levert het uit de ader, ter genezing van zekere ziekten, ontlaste bloed eene juiste aanwijzing op omtrent de doelmatigheid van de herhaling der bloedontlasting? Door john davy.	222
Redevoering, over het Eedzweren. (Vervolg en slot van bl. 193.)	229
Landstaal. Iste Artikel. Medegedeeld door a.j. van der aa, te Antwerpen.	237
Tafereel der Londensche Speel- of Dobbelhuizen.	246
Verhaal van de Schipbreuk der Albion.	252
Nog een enkel woord, rakende de Siamésche Tweelingbroeders.	255
Mijne Leidsvrouw. Door Mr. a. modderman. Dichtstukje.	256
De waarde van het algemeen gevoelen nopens de straf van Geeseling getoetst.	261
Gedachten, over de Onsterfelijkheid. Door f. van sorge, te Middelburg.	277
Landstaal. IIde Artikel.	285
Iets, over de Opera's van rossini, met name den Willem Tell, voor Muzijkkenners en Liefhebbers.	291
Iets, aangaande het Potlood, of Overkoolstofijzer (percarburetum Ferri). Medegedeeld door c.n. van enspijk kleynhoff, Med. Doct. te Brussel.	295
Iets, betrekkelijk de Natuurlijke Historie van den Mol.	299
Beschrijving van den Voet eener Chinesche Vrouwe.	300
De Kunst van den Halsdoek.	301
Iets, over Spreekwijzen.	302
Bij de nadering der Lente. Door g. timme, te Amsterdam. Dichtstukje.	303
Die het digtst bij het vuur zit, warmt zich het best. Door van der poort, te Zevenhuizen. Dichtstukje.	305


[deel 2, pagina VIII]

Vergelijking tusschen cesar en maurits. (Door den Schrijver der Vergelijking tusschen hannibal en marlborough.)	309
Korte Levensberigten der Heeren de polignac, de courvoisier en de bourmont, Leden van het tegenwoordig in Frankrijk bestaande Ministerie.	320
Tafereel van de Schouwburgen te Londen. (Door een' Engelschman.)	325
Schets van den natuurlijken en zedelijken toestand van Holland en deszelfs Bewoners. (Uit een Zwitsersch Tijdschrift.)	332
Iets, over het Eiland Texel.	339
Anekdoten, rakende de Fransche Omwenteling, het Keizerrijk en het herstelde Koningschap.	349
Geestelijke Vleijerij.	353
Geloof.	354
Des Generaals bourrienne's Ooggetuigenis wegens den Gruwel van napoleon, te Jaffa gepleegd.	355
Naïve Trek van lodewijk XIV.	356
Heldenscherts.	356
Karakteristiek der Oostersche Talen.	356
Voorslag ten Goede.	356
Verhandeling, over de aannemelijkheid van het Evangelische Christendom, alleen op wijsgeerige gronden. Door Mr. a.f. sifflé.	357
Brief uit en over het Oosten. - Uitstap door het Heilige Land.	377
Iets, over het Eiland Texel. (Vervolg en slot van bl. 349.)	385
Anekdoten, rakende de Fransche Omwenteling, het Keizerrijk en het herstelde Koningschap. (Vervolg van bl. 353.)	395
Marta. Door h. as. zoon, doijer. Dichtstukje.	400
Aan eene bedroefde Moeder, bij de wieg van haar gestorven Kind. Door (wijlen) h.p. kretschmer, te Zutphen. Dichtstukje.	403
Een woord van eenen Parijzenaar over de Doodstraf.	404
De Jury in Frankrijk.	405
Indiaansche Vogelnesten.	406
Krijgsanekdote uit de Fransche Omwenteling.	407
De Leeraar formey en de Koningin van Zweden.	408
Spreekwoorden geen Kinderen der Ondervinding.	409
Iets over de behandeling van jonge Kinderen. Medegedeeld door eene Moeder.	422
Brief uit en over het Oosten. (Vervolg en slot van bl. 385.)	424


[deel 2, pagina IX]

Anekdoten, rakende de Fransche Omwenteling, het Keizerrijk en het herstelde Koningschap. Vervolg en slot van bl. 400.)	432
De Huwelijksverbindtenis onder den grond. Een Verhaal.	437
Choang en hansy. Chinesche Vertelling. Door a. hoexum van dijk.	445
Letterkundige Sterflijsten.	449
Priesters te Mendoza.	450
Het Proces der Fandango.	451
Beklagenswaardige Onkunde.	451
De zwijgende voltaire.	452
De muzikale Effektenhandelaar.	452
De ingeslokte Ring.	452
Aan een' Drinker.	452
Copernicus Uitvinder, niet Hersteller van een Stelsel.	453
Twee Waarnemingen, betreffende de gelukkige behandeling van den Croup. Door Dr. k.v. kaczkowski, openbaar Leeraar te Krzemieniec, en Geneesheer aldaar.	467
De Fransche Improvisator pradel.	473
De Huwelijksverbindtenis onder den grond. (Vervolg en slot van bl. 444.)	476
De kanten Halsdoek. Naar een Handschrift te Windsor, door den Burggraaf walsh.	491
Iets over Uitvindingen.	499
Iets over de Amerikaansche Schrijfmethode.	501
Lied van anakreon. Als eene kleine Proeve medegedeeld door j.th.büser, gepensioneerd Eerste Luitenant, en Onderwijzer der Oude Talen te Hattem.	501
Bij de vermeestering van Algiers. Door g. timme. Dichtstukje.	502
De Augsburgsche Belijdenis. Door den Eerw. j.h. sonstral, Predikant aan de Helder.	505
Mengelingen uit het gebied der Natuur- en Geneeskunde. Door h.s. hijmans, (thans) practiserend Geneesheer te Brussel. - III. Over den staat der Verblijven voor Krankzinnigen in Engeland en op het Vasteland van Europa.	528
Giulio. Eene Improvisatie van napoleon. Medegedeeld door e.j. potgieter, te Antwerpen.	535
Aan den Redacteur der Vaderlandsche Letteroefeningen.	544


[deel 2, pagina X]

De Fransche Acteur frogère en Keizer paul van Rusland.	545
Toast. Door p.j. bloemhoff, te Veendam.	551
De Oorsprong van den Spiegel. Eene Russische Legende.	553
De Fransch-sprekende Engelschman.	554
De Zwitsers onder lodewijk XIV.	555
Ferme Uitspraak van den Geneesheer la martinière.	555
Krachtig woord van vergniaud.	555
Tegenhanger van j. van lennep's Uitboezeming bij het hooren der Schrikmaren uit Frankrijk.	556
Redevoering, over den Lof der Duisternis. Door s. stratingh, ez.	557
Mengelingen uit het gebied der Natuur- en Geneeskunde. Door h.s. hijmans, (thans) practiserend Geneesheer te Brussel. - IV. Over de voeding der Kikvorschen en Watersalamanders.	568
Het Leven van washington.	570
Giulio. (Vervolg en slot van bl. 543.)	582
Voorbeeld van Hongersnood, geleden door een' bijzonder' Persoon, tijdens de Belegering van Manheim door de Franschen.	590
De Pudding van Dr. johnson.	597
Het Huwelijk op stel en sprong.	599
Regtschapene Trouw.	601
Aan petronella moens. Door w.h. warnsinck, bz. Dichtstukje.	602
Opwekking tot godsdienstige vreugde en dankbaarheid op den Verjaardag des Konings. Door den Eerw. s.e. wieling. Leeraar der Doopsgezinde Gemeente te Zaandam.	605
Brief aan eenen Vriend, rakende de Afscheidsrede van den Eerw. coquerel.	612
Levensberigt van den Marquis de lafayette.	622
De Zigeuners, of zwervende Heidenen, in Wallachije. Uit de Brieven van een' jongen Griek.	636
Eene door h. van alphen opgehaalde plaats uit een oud Boek.	641
Schets van den Russischen Veldmaarschalk suwarow.	642
Aan het Schip, waarop phyllis zich bevond. Dichtstukje.	646
De Wijsgeerte van het Carrousel. Door j.w. ijntema. Dichtstukje.	647
Het gemaaide Gras. Dichtstukje.	652


[deel 2, pagina XI]

Redevoering, over den Lof der Duisternis. (Vervolg en slot van bl. 568.)	653
Betoog van de schadelijke Uitwerksels der Corsetten. Geschreven voor Dames.	667
Het Boekdrukken en de Boekhandel in China.	676
William cockerill en napoleon.	681
Riddertrouw. Eene ware Geschiedenis.	685
De Wervelwind. Fragment van een Onderhoud tusschen den Heer herbert en een Doopsgezind Prediker, op eene Reize in Noord-Amerika, in het gedeelte lands bezijden de Alleganies.	690
Toevoegsel tot het stukje: Eene door h. van alphen opgehaalde plaats uit een oud Boek.	699
Waarom ben ik Lid der Maatschappij: Tot Nut van 't Algemeen? Voorlezing, door s.e. wieling.	701
Beschrijving en Proeve eener Verklaring van het Noorderlicht. Door Dr. nürnberger.	717
Lichtgevende Insekten in Zuid-Amerika.	727
Lotgevallen der schoone juana van Kastilië.	728
Alles is geen Rijkdom in Frankrijks Hoofdstad.	731
Het Leven en de Lotgevallen van een' Juweelzoeker.	732
Vlugtige Zeemansblik op het Vaderland.	738
De Belgen van 1790 en 1830.	741
Eene spoedig vervulde Voorzegging van den Hoogleeraar krug.	742
Aanteekeningen uit de Papieren van wijlen Dr. slop.	742
Te wapen! Dichtstukje.	743
Over Gevoeligheid van Hart. Voorlezing van r. de vries, te Monnikendam.	745
Voorslag ter voorkoming van de Watervrees, door het opereren van de naaste zenuw aan het gebeten deel.	755
Brief, rakende twee zeer onlangs uitgekomene Leerredenen. Door P.D....., v.d.m. te O..........	757
Het Leven en de Lotgevallen van een' Juweelzoeker. (Vervolg en slot van bl. 738.)	759
Levensberigt van den jongen Ier, beckner.	766
Ook Duitschland heeft zijnen Aardappel-vijand.	771
De Dynastie in de Hofkeuken.	772
Bij het vertrek van onzen oudsten Zoon, als vrijwilligen Jager, op den 3 Oct. 1830.	772
Aan mijne Vrouw, op den 31 Oct. 1830, nadat zich onze oudste Zoon, als Vrijwilliger onder het 2de Bataljon Jagers, naar den Haag begeven had.	773

De Afbeelding der Siamésche Tweelingbroeders tegenover bl. 182.

[deel 2, pagina 775]
VADERLANDSCHE
LETTEROEFENINGEN,
voor
1830.
I.

VADERLANDSCHE
LETTEROEFENINGEN,
voor
1830.
II.

VADERLANDSCHE
LETTEROEFENINGEN,
voor
1830.
I.

VADERLANDSCHE
LETTEROEFENINGEN,
voor
1830.
II.
VADERLANDSCHE
LETTEROEFENINGEN,
voor
1830.
I.

VADERLANDSCHE
LETTEROEFENINGEN,
voor
1830.
II.



2009 dbnl


_vad003183001_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1830




DBNL-TEI 1



2009-10-28

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1830
 
Zie: https://www.dbnl.org/tekst/_vad003183001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Zesde tiental Leerredenen door J.H. van der Palm. Te Leyden, bij D. du Mortier en Zoon. 1829. In gr. 8vo. 324 Bl. f 2-50.

Deze bundel bevat wederom een' schat van voortreffelijk ontwikkelde waarheden en lessen der wijsheid en godsvrucht. De grootheid van Gods goedertierenheid. De droom van Pilatus huisvrouw. Jezus het licht der wereld. Schets der eerste Christenkerk. Het geloof de bron der dankbaarheid aan God. Troost van den Godsdienst bij den vroegen dood der braven. Goddelijke opvoeding des menschdoms. De boetvaardige misdadiger aan het kruis. De schipbreuk van Paulus. Paulus op het eiland Melite. Ziedaar den afwisselenden en rijken inhoud. Bij de meeste der Leerredenen is het voorgebed mede afgedrukt. Het komt ons voor, dat van der palm deze gewoonte meer dan voormaals involgt; waartoe wij, voor ons, echter geene bijzondere reden zien.
I, die Ps. XXX:6 ten tekst heeft: Een oogenblik is er in zijnen toorn, enz. geeft, na eene schoone behandeling dezer woorden, de volgende stoffe op: Gods goedheid in het bestuur onzer lotgevallen is daarin blijkbaar, 1o. dat in dezelve zoo wel het kwade als het goede ons bejegent; 2o. dat dit kwade wederom door het goede wordt vervangen, en deze afwisseling menigwerf door heugelijke en verrassende uitkomsten wordt gekenmerkt; 3o. dat in deze afwisseling het kwade door het goede ver overtroffen wordt. Slechts ééne uitspraak mishaagde ons in deze leerrede: dat alle tijdelijke rampen gevolgen der zonde zonden zijn. Wij zeggen wel, met kamphuizen:

Och, waren alle menschen wijs, 
En wilden daarbij wèl; 

{==2==} {>>pagina-aanduiding<<}

Deze aarde was een paradijs; 
Nu is zij (meest, zegt de fel geplaagde man, maar althans) 
..... veel een hel. 

Doch is het zoo zeker, dat wij ons het paradijs, dat de mensch door de zonde zal verloren hebben, als bevrijd van alle tijdelijke rampen moeten voorstellen? Mogen wij op die paradijsleer te veel bouwen, wanneer wij in aanmerking nemen, dat God zijn maaksel kent, en gedachtig is, dat wij stof zijn? Waar opvoeding noodig is, daar schijnt toch onvolmaaktheid te bestaan, en onthouding, ja bestraffing, niet wel gemist te kunnen worden. Het is hier de plaats niet, om dit verder te ontwikkelen. Wij bedoelen er verder niets mede, dan tegen uitdrukkingen te waarschuwen, die, in den mond van zulken man, zoo ligt verkeerde begrippen en schadelijke navolging naar zich zouden kunnen slepen.
In II wil van der palm ons het zonderling voorval, matth. XXVII:19, 20 verhaald, in verband met hetgeen daar voorafging en op volgde, uit drie verschillende oogpunten doen beschouwen, 1o. als behoorende tot de Bijbelsche geschiedenis van Jezus' laatste levensuren, 2o. - tot de geschiedenis van het menschelijk hart, en 3o. - tot de geschiedenis der Goddelijke Voorzienigheid, blijkbaar in de ontwikkeling der groote oogmerken van Jezus' lijden en sterven. Bij deze verdeeling en derzelver uitwerking vroegen wij toch onszelven: Gaat de eenheid van inhoud en de kracht der rede op deze wijze niet eenigzins verloren? Hoe schoon elk deel op zichzelve is, blijft het, in genoegzame mate, een geheel?
III. beschouwt Jezus' leer, 1o. als eene leer voor het verstand, 2o. voor het hart, 3o. voor den wandel. Hij wil, namelijk, dat Jezus op de zon gezinspeeld hebbe, die teffens verlicht, koestert en vruchtbaar maakt. Deze vooronderstelling komt ons, voor 't minst, twijfelachtig voor. En wij erkennen het, wij hadden iets anders, iets ongesnipperds, van dezen tekst, (jo. VIII:12b.) onder de handen van van der palm, verwacht. De genoemde indeeling heeft voor ons het voorkomen van een hulpmiddel, hoedanig wij bij een' min uitstekenden, min geoefenden predi-
{==3==} {>>pagina-aanduiding<<}
ker zouden hebben toegejuicht. Wij moeten met dat al belijden, dat de leerrede, zoodanig als zij is, hooge waarde voor ons bezit. Op bl. 87 lezen wij van nooit geweende tranen des berouws. Wil dat zeggen: welke men voorgeeft en veinst? Het komt ons wat duister voor.
Uit IV, eene (gelijk trouwens allen) voortreffelijke leerrede, schrijven wij de volgende aanmerking af: ‘Wij moeten de beide uitdrukkingen, brood breken en te zamen eten (Hand. II:44-47) als gelijkbeteekenend bijeenvoegen; terwijl het uit de laatste, in het oorspronkelijke luidende: gemeenschappelijk voedsel nemen, blijkbaar is, dat men hier niet enkel aan den maaltijd des Nieuwen Verbonds denken moet, maar aan de dusgenoemde liefdemaaltijden, die bij de eerste Christenkerk in gebruik waren, en die gewoonlijk met het brood en den wijn des Nachtmaals besloten werden. Een groot en wezenlijk gedeelte van den Israëlitischen Godsdienst bestond in het houden van maaltijden,...... waarop, bij de verheerlijking van God met liederen en gezangen, de broederliefde en ruime verkwikking der armen moesten voorzitten. Was het wonder, dat de Joodsche Christenen van deze schoone instelling geen' afstand deden?’
Bij V., over luk. XVII:11-19, trof ons het navolgende: ‘Ja, wij weten het, dat al ons heil van God komt; maar velen weten het, gelijk men zulke dingen weet, waaraan men zich verder niet gelegen laat liggen. Neen! wij twijfelen er niet aan; maar het is gelijk men niet twijfelt aan 't geen geen voorwerp is van nadenken of belangstelling. Het is weten zonder erkennen; het is overtuiging zonder waarheidsgevoel. Die erkentenis, dat waarheidsgevoel, wilt gij weten, hoe zij in Bijbeltaal genoemd worden, wanneer God het voorwerp derzelve is? Geloof is de naam, waarmede zij bestempeld worden!’ Ziedaar, naar het ons voorkomt, eene duidelijker bepaling, dan die des Heeren coquerel: la foi est la foi; schoon het deze zeker niet aan juistheid ontbreekt.
VI. Bij gelegenheid van den dood des jongen Hoog-
{==4==} {>>pagina-aanduiding<<}
leeraars clarisse, over jes. LVII:2: Hij zal ingaan in den vrede, zij zullen rusten op hunne slaapsteden, een iegelijk, die in zijne opregtheid gewandeld heeft. Gelijk elk zijne geliefkoosde denkbeelden heeft, op welke hij even daarom dikwijls terugkomt, zoo lezen wij ook hier wederom: ‘De meening van sommigen, dat het volk, 't welk den eenigen waren God kende, de leer der onsterfelijkheid eerst in vreemde landen van afgodendienaars heeft ontvangen, en dat hunne Wijzen en Profeten hieromtrent met de onkundigste hunner landgenooten in dezelfde onkunde deelden; deze meening is van dwaasheid, ja van ongerijmdheid naauwelijks vrij te pleiten.’ Wij voor ons ten minste behooren wel niet tot deze sommigen; maar het komt ons toch even zeer voor, dat men blind moet zijn, om te dezen opzigte niet een groot verschil tusschen de woorden, en daaruit blijkbare wijze van denken en gevoelen, van de oude Godsmannen en de Apostelen van Jezus op te merken. Jezus' rijk was niet van deze wereld; Israël was dit wel. En wij verheugen ons daarom, straks van van der palm te hooren: ‘Het was niet de waarheid zelve, die wij van den ouden Profeet wilden leeren, maar alleen de bekoorlijke en troostvolle voorstelling derzelve, die wij van hem wilden overnemen.’ En waarlijk, deze is niet alleen op zichzelve schoon, maar onze Bijbeltolk stelt haar daarenboven in een allerliefelijkst licht. Behalve de leerrede in het algemeen, welker hoofddeelen echter wel een weinig in elkander schijnen te vloeijen, behaagde ons ook bijzonder de verstandige en gematigde wijze, op welke in dezelve van de hoop des wederziens gesproken wordt. - De eenzijdigheid, op bl. 191 aan de liefde toegekend, zou, dunkt ons, beter baatzuchtigheid heeten.
VII. Over de schoone Gelijkenis van den Wijngaard, jes. V:1, 2a, daarna door Jezus overgenomen.
VIII. Met eenen anderen Recensent moeten wij afkeuren, wat van der palm, in de inleiding tot deze leerrede over luk. XXIII:39-43, zegt: ‘De leer des Bij-
{==5==} {>>pagina-aanduiding<<}
bels kent niet de wreede barmhartigheid eener latere Wijsbegeerte, die aan hare hand (de hand der geregtigheid) het zwaard wil ontnemen, om ze alleen met kerkerhol en slavenboeijen te wapenen.’ Trouwens, bedoelt de Hoogleeraar de vraag, of het der menschelijke geregtigheid ooit geoorloofd zij, iemand (buiten volstrekte noodzakelijkheid) het leven te benemen, - eene vraag, die door redenering niet ligt te beslissen schijnt, - dan beroepen wij ons mede gaarne op den Bijbel; doch wreed is waarlijk de barmhartigheid niet, die siddert op het denkbeeld, hoe menigeen onschuldig ter dood veroordeeld wierd, zonder dat de late ontdekking iets tot herstel kon bijbrengen; wreed is zij niet, wanneer zij hoop blijft voeden, dat de diep schuldige, in plaats van met overhaasting tot het oordeel en de verdoemenis voortgestooten te worden, door een laeger verwijl en welaangebragte tijdelijke straf, nog tot grondig berouw en bekeering zal kunnen worden geleid; wreed is zij niet, deze barmhartigheid, welke het doorgaans tevens daarop toelegt, dat de gevangenissen tot genoemde einde meer en meer worden ingerigt, - eene bemoeijing, in het oog van Recensent zoo belangrijk, dat, zoo dit woord van een' man als van der palm eenigzins strekken kon, om de geestdrift voor dezelve te dooven, hij zou moeten vragen: zal deze schoone bundel meer nut of nadeel aan de menschheid doen? - Voor het overige behoort deze leerrede zeker tot de uitnemendste. Ziehier, waartoe 's mans overdenkingen strekken: 1o. om ons te hoeden tegen het oordeelen naar den uiterlijken schijn, met liefdelooze voorbarigheid; 2o. om ons te waarschuwen tegen de verleiding van ons hoogmoedig hart; 3o.
om ons de gevolgen van ons bedreven kwaad in derzelver menigmaal heilzame strekking te doen beschouwen; 4o. om ons den aard en de beminnelijkheid van het opregt berouw voor te stellen; 5o. om ons Gods vergevende genade in Christus in hare onbeperkte grootheid te doen kennen en waarderen. Verscheidene onderwerpen, maar die door éénen band naauw omslingerd zijn, en het menschlijk hart geheel na aangaan. - Op

{==6==} {>>pagina-aanduiding<<}
bl. 253 lezen wij: ‘De Vader in den hemel ziet en kent, onder alle zijne kinderen hier beneden, geene andere dan die het tegen Hem verdorven hebben.’ Is deze uitdrukking waardig en naauwkeurig (correct)? Wij meenen: neen! en wenschen daarom, dat ze op gezag, van zoo groot een' man, niet nagevolgd worde.
Slechts de twee laatste Leerredenen (IX en X) zijn aan de geschiedenis van Paulus toegewijd. Of er in de inleiding en vervolgens niet te zeer gedrukt zij op de woorden: God heeft u geschonken allen, die met u varen, zij in het midden gelaten. De uitbreiding van Lukas' schoon verhaal is zelve niet minder schoon. Dit bevat het Iste deel. Het IIde bepaalt zich bij Paulus' voorbeeldig gedrag; en het IIIde bij onszelven, en de nuttigheid, die voor ons in de kennis van dit gedenkwaardig voorval ligt opgesloten. Wij moeten echter aanmerken, dat II meer en III minder behelst, dan de opgave zegt, daar slechts een deel der toepassing tot het laatste bespaard wordt. Deze zij onze eenige bedenking op het uitnemend, leerrijk stuk.
Van het laatste, niet minder fraaije, opstel willen wij zoo veel afschrijven, als ons papier nog bergt. ‘Nederigheid is die waardering van onszelven, die uit ware zelfkennis ontstaat, en die minder in aanmerking neemt wat wij zijn, dan wat wij zijn moesten. Nederigheid is het, die ons, bij de waardering van onszelven, ook de waardering van anderen niet uit het oog doet verliezen. Nederigheid is het, die ons wapent tegen de gedachte, dat wij onze deugden met weinigen, en onze gebreken met allen gemeen hebben; die ons, niet onszelven uitnemender den anderen, maar, gelijk de Apostel zegt, een' ander uitnemender doet schatten dan onszelven....... Ik eerbiedig Paulus, daar hij kloek en onverschrokken de adder afschudt van zijne hand; ik eerbiedig hem, daar hij nederknielt aan het leger van den kranken, en de gave der gezondmaking tot zoo veler heil aanwendt: maar ik eerbiedig hem niet minder, daar hij een' hoop rijzeren bijeenraapt, om het verslaauwend vuur aan te wakkeren.’


{==7==} {>>pagina-aanduiding<<}

Zamenstel der Christelijke Zedekunde, door Dr. Frans Volkmar Reinhard, in leven eersten Hofprediker van den Koning van Saksen, enz. Naar de laatste, vermeerderde en verbeterde Hoogduitsche Uitgaaf. IIIde Deel. Te Deventer en Franeker, bij A.J. van den Sigtenhorst en G. IJpma. 1828. In gr. 8vo. XII en 512 Bl. f 4-: Bij Inteek. f 3-:

Met het aankondigen van dit voortreffelijk werk vervult Recensent eene zoo wel gemakkelijke als aangename taak. Het klassieke werk van den beroemden reinhard, dat altijd zijne waarde behouden zal, heeft zich in ons vaderland en elders genoegzaam aangeprezen. Dit werk, na zoo veel lofs als het verdiend en ontvangen heeft, nog te willen beoordeelen, zou de verwaandheid zelve zijn. Dit maakt juist onze taak gemakkelijk.
De arbeid van den kundigen molhuysen verligt eveneens onzen arbeid; want overal, waar wij zijn werk, aan dezen tweeden druk besteed, hebben nagegaan, hebben wij bevonden, dat hij alles naar de laatste Hoogduitsche uitgaaf (hier die van 1805) overgezien, waar het noodig was eene nieuwe vertaling geleverd, en van de fouten, in den eersten druk voorkomende, gezuiverd heeft. Er komt in de aanteekeningen wel weinig voor van 's vertalers hand; doch bij dit alles is het ons een groot genoegen, te kunnen zeggen, dat deze druk, ook wat dit derde deel aangaat, het van den eersten in alles verreweg wint.
Van den lof, aan de twee eerste deelen dezes werks gegeven, (Vad. Letteroef. 1828, bl. 616-618.) trekken wij ten opzigte van dit derde deel niets in. Van den bekwamen molhuysen is niet dan eene voortreffelijke vertaling te wachten. Dit zal hij, ook bij de volgende deelen, genoegzaam toonen.
Zoodra ons het vierde en volgende onder de oogen zullen gekomen zijn, zullen wij met meer spoed, dan

{==8==} {>>pagina-aanduiding<<}
thans het geval is, dezelve aankondigen; want dit werk verdient elks belangstelling.
De matige prijs, waarvoor dit uitmuntend werk, zelfs buiten inteekening, voor onzen landaard verkrijgbaar is, lokt zeker velen uit, om hetzelve zich aan te schaffen. Men bezit dan een werk in de Nederlandsche taal, dat door keurige vertaling en voortreffelijke uitvoering even klassiek zal zijn, als het oorspronkelijke System der Christlichen Moral. Zoo iets kan noch mag men van alle vertalingen zeggen.




Bedenkingen over het zien der Slaap- of Nachtwandelaren: alsmede over het Dierlijk Magnetismus. Een woord ter herrinnering aan de noodzakelijkheid om toe te zien dat dit laatste, vooral niet, zoo als thans, door onbevoegden worde aangewend. Door F. van der Breggen, Cornz., M.D., Hoogleeraar in de Geneeskunde aan het Athenaeum Illustre, te Amsterdam. Te Amsterdam, bij L. van Es. 1828. In gr. 8vo. VI en 50 bl. f :-75.

Deze Bedenkingen, vroeger in dit tijdschrift opgenomen, worden thans door den Hoogleeraar van der breggen afzonderlijk uitgegeven, ten einde, gelijk zijn Hooggeleerde zich uitdrukt, eenige belangrijke wenken mede te deelen aan de zoodanigen, die in buitenlandsche geschriften vreemdelingen zijn, terwijl zij aan deskundigen tot herinneringen kunnen verstrekken; maar inzonderheid, om de kwakzalverij van onbevoegden en onkundigen te keer te gaan. Recensent vernam, dat eene gebeurtenis daartoe aanleiding gaf, welke zeker voor den Schrijver hoogstonaangenaam moet geweest zijn. Hoe het zij, de klagten over het misbruik, dat met het Magnetismus gedreven wordt, zijn geenszins ongegrond; en het ware te wenschen, dat de Geneeskundige Commissiën, of, zoo deze onvermogend zijn, het Gouvernement

{==9==} {>>pagina-aanduiding<<}
zich de zaak ernstig aantrok, en zorgde, dat geene dan wettige Geneesheeren dit middel aanwendden, of ten minste met hunne goedkeuring en onder hun opzigt lieten aanwenden, en men daarin het voorbeeld van Pruissen volgde. De bedenkingen betreffen vooreerst geopperde zwarigheden tegen het slaapwandelen, en de werkeloosheid der uitwendige zintuigen bij hetzelve. Het factum aannemende, erkent de Schrijver, aan de natuurlijke grenzen der menschelijke navorsching genaderd te zijn, en verklaart, het hoe niet te bevatten. Zoo komt hij op het Dierlijk Magnetismus, hetwelk hij op gelijke wijze verdedigt. Hij gispt hen, die, in vooronderstellingen zich verwarrende, het empirisch onderzoek verzuimen. Dan, o zonderlinge tegenstrijdigheid van het menschelijk wezen! welhaast zien wij hemzelven zich wagen op die onveilige zee. Wij hooren hem van eene fijne stoffe, een zeker zenuwvocht gewag maken, dat zich als door een ebbe en vloed zou bewegen; eene stoffe, die, gedurende het waken uitgeput, in den slaap hersteld zou worden, en, alhoewel hij niets beslist, boven andere hypothesen eene meerdere waarde toekennen aan de hypothese van stieglitz, die het perspirabile van den eenen (dus een humor excrementitius) doet strekken tot een' opwekkenden prikkel voor den anderen; eene hypothese, die waarlijk (het zij met bescheidenheid gezegd) door geene zuivere physiologie gebillijkt wordt; hoezeer wij gaarne toegeven, dat het aannemen van een' het geheelal doordringenden aether even ongegrond is. De magnetische behandeling is slechts opwekking eener vatbaarheid bij den mensch, van een vermogen, dat zich in zenuwziekten van zelf ontwikkelt. Vandaar, dat niet bij allen het somnabulismus wordt te voorschijn gebragt. Men moet dus niet aan die buitensporige aanmatigingen der Magnetiseurs gelooven, dat zij op de gedaante van een' zieke in den spiegel kunnen werken en wat dies
meer zij, zoo als het zien van iemand op een' verren afstand, het lezen van brieven door de maag, welk alles door eene reeks van voorzigtige waarnemingen zou moeten bewezen worden. Hetzelfde

{==10==} {>>pagina-aanduiding<<}
oordeelt de Schrijver wegens de inwendige ligchaamsaanschouwing der somnambulen en de zinsverplaatsing naar de zonnevlecht. Aan de waarheid der magnetische verschijnselen valt niet te twijfelen; doch daarbij wordt geene groote of nieuwe natuurkracht ontwikkeld, noch wordt er eene stof medegedeeld, en men moet aan de uitspraken der somnambulen, met betrekking tot de kennis en ongesteldheden van hun ligchaam, schier geene waarde hechten, noch middelen toedienen, die door clairvoyants worden opgegeven. De aanwending van het Dierlijk Magnetismus geschiede niet, dan onder toezigt van daartoe bevoegde personen. Men magnetisere niet, om proeven te nemen. Liever bevlijtige men zich, goede waarnemingen te doen. Vooral onbevooroordeelde, met de noodige kundigheden voorziene, waarnemers moesten zich daarop toeleggen. Dit mag, zegt de Schrijver, nog als eene dringende behoefte beschouwd worden.
Ziedaar het kortbegrip van dit boekje. Recensent vereenigt zich met de goede wenschen des Hoogleeraars, en voegt er den wensch bij, dat het geen pia vota zijn mogen. Veel toch is er, dat de volvoering bezwaarlijk maakt; als: de noodzakelijke vereeniging van bekwame mannen tot één doel (want één zou niet genoegzaam zijn), de langdurigheid der magnetische kuren, de onafgebrokene voortzetting derzelven, zelfbedrog en misleiding der gemagnetiseerden, de tegenstrijdige leerstellingen en opgaven der Magnetiseurs, en boven alles de zucht voor het wonderbare, der menschelijke ziel als aangeboren. Tot zuiver onderzoek zou men alle vooroordeel en partijdigheid moeten afleggen, noch voor noch tegen ingenomen moeten zijn, niets op gezag aannemen, ja zelfs het bestaan van het Dierlijk Magnetismus twijfelachtig moeten stellen. Wil men op dezen grond vol distelen en doornen iets winnen, dan moet men dien geheel omspitten. Men moet van voren af aan beginnen; want van zijne geboorte af is het Magnetismus in de handen van zonderlinge dweepers en onbeschaamde kwakzal-
{==11==} {>>pagina-aanduiding<<}
vers geweest, en de weinige betergezinden, die er zich mede ingelaten hebben, gelukte het niet, ons den verborgen aard van hetzelve duidelijk open te leggen.





De Keapman fen Venetien in Julius Cesar, twa Toneelstikken, fen Willem Shakspeare: uut it Ingels foarfrieske trog R. Posthumus. Drukt to Grinz, bij J. Oomkens. 1829. Gr. 8vo. XXVIII, 238 Bl. f 2-:

Ziedaar gewis een niet alledaagsch verschijnsel! Een geheel boek, en wel eene vertaling, in de oude volksspraak der Vriezen, thans nog maar alleen op het land, en dit nog niet overal, gesproken. De Eerw. posthumus, die zich sedert verscheidene jaren als een bijzonder vriend en beoefenaar dezer taal deed kennen, schijnt nieuwe bemoediging in deze studie ontleend te hebben uit het verblijf van den Heer bowring in Vriesland, en bijzonder door hem aangespoord te zijn, om stukken van shakespeare, en wel, zoo veel althans de treurspelen aangaat, in dezelfde rijmelooze maat, in de bedoelde taal over te brengen. Wij ontvangen hier echter bovendien een vers aan Jr. aebinga van humalda, den bekenden voorstander van deze en andere letteroefeningen, - benevens een aan reeds genoemden john bowring, den Engelschen reiziger, in Vriesland zoo zeer gevierd, en sedert veel en dus niet onbesproken, - en eindelijk iets in ongebonden stijl aan de lezers, en wel eene zamenspraak van den schrijver met een' buurman, over den vernieuwden ijver voor het Vriesch en deszelfs beoefening, - als ook aan het slot nog eene overzetting van pope's bekend Algemeen Gebed.
Het zij ons vergund, over het eene en andere onze gedachten te zeggen. Waartoe strekt de beoefening der Vriesche taal, zoo als die zich hier voordoet? Zeker niet, om dezelve, als schrijftaal, van algemeen gebruik te maken. Bij het gewone Nederduitsch hebben wij reeds

{==12==} {>>pagina-aanduiding<<}
reden genoeg, om over de bekrompenheid van deszelfs grondgebied te klagen! Derhalve ter bevordering der taalkennis, Duitsche taalkennis, van welke het Landvriesch een' eigen tak uitmaakt; of uit bloote aardigheid, als een spel en vermaak; tenzij beide zamengaan. Wij moeten bekennen, geenen anderen redelijken grond voor dit werk te vinden. Ja, hoezeer wij ook voorstanders van het oude en vaderlandsche zijn, in zoo verre verbastering en nieuwheidszucht daar tegenover staan (hetgeen dikwijls het geval is), zoo schijnt het ons toch twijfelachtig, of het behoud, met hand en tand, van eenen verouderden tongval, in een klein gedeelte van ons land enkel onder landlieden bestaande, juist heel veel nut, hetzij aan de algemeene beschaving of de eensgezindheid, zal toebrengen.
Wat nu het eerste, de taalkundige beoefening van den Vrieschen tak, aangaat, zoo zouden wij denken, dat het schrijven in denzelven, en wel zoo als hij thans gesproken wordt, het kleinste en laatste gedeelte dezer studie moest uitmaken. Waar toch bestaat dezelve nog onverbasterd? Waar is hij niet met eene menigte van Nederduitsche woorden en spreekwijzen vermengd? Om dezelve zoo veel mogelijk te vermijden, dient men althans de taal in alle oorden van Vriesland, bijna in ieder dorp, eenigen tijd gehoord en beoefend te hebben; doch waarvan wederom het gevolg is, dat de alzoo gezuiverde stijl allen eenigzins vreemd en als een bont geheel is. Van meer belang achten wij het tot gezegde einde, het Vriesch in zijnen oorsprong en afzonderlijke eigene takken, zoo wel als verwante talen en tongvallen, na te gaan. De oude staatstukken b.v., korteling door wiarda in Oostvriesland uitgegeven, toonen eene blijkbare overeenkomst, maar ook niet minder belangrijk verschil met het tegenwoordig taalgebruik van eigenlijk Vriesland. En verre noordwaarts op vindt men nog sporen van deze oude taal. Welk alles, en hetgeen hiertoe meer dient, den Heere posthumus en zijnen kundige vrienden, trouwens, niet behoeft gezegd te worden.

{==13==} {>>pagina-aanduiding<<}

Beschouwen wij het Vriesch schrijven, daarentegen, meer als eene liefhebberij, dan komt het ons voor, dat men niet moet vertalen. Hierdoor vervalt men in allerlei zwarigheid. Nu eens missen wij het regte woord, dan de ware spreekwijze, en bij slot de geheele kleur, om het gestelde regt Vriesch uit te drukken; of, zulks als met geweld pogende te bereiken, verandert de aard der gedachte, en wordt het deftige gemeen, het gemeenzame daarentegen stijf. Vriezen - en wie verstaat het anders? - zijn gewoon, slechts boeren, over hunne zaken, in deze taal te hooren spreken. En het verband der denkbeelden maakt, dat het hun vreemd en soms kluchtig luidt, wanneer zij vorstelijke personen, lieden van aanzien, enz. in dezelve hooren spreken. Shakespeare moge hier al iets vooruit hebben, omdat hij doorgaans iets gemeenzaams heeft, den mensch meer ongekleed, dan wel anderen, doet voorkomen, dit neemt de zwarigheid niet geheel weg. En een en ander stukje uit halbertsma's Lapekoer doet ons daarom meer vermaak, dan de uitnemende aanspraak van m. antonius zelve in deze vertaling.
Dit alles intusschen betreft het ontwerp, en misschien zou de schrijver hetzelve zeer goed weten te verdedigen; komen wij dus tot de uitvoering. Hier nu gelooven wij den Heere posthumus geene veelvuldige kennis, vlijt en bekwaamheid te mogen betwisten. Zoo wel 's mans vooropgezondene verzen, als inzonderheid ook de zamenspraak en desgelijks de vertaling, komen ons inderdaad verdienstelijk voor. Ware bestede moeite alleen genoeg, om een werk te doen prijzen, dan behoorde 's mans lof misschien gelijk te staan met dien van menigen letterheld en man van diepe wetenschap.
Wij willen echter een paar aanmerkingen maken, al ware het ook maar om te doen zien, dat de taal, waarin, en die, waaruit hier overgezet is, ons niet geheel vreemd moet geacht worden; waardoor wij immers alle bevoegdheid ter beoordeeling zouden missen. In de eerste

{==14==} {>>pagina-aanduiding<<}
plaats, namelijk, willen wij eenige (geenszins alle) woorden en spreekwijzen opgeven, die wij op deze wijze nimmer hoorden gebruiken; schoon het daarom niet uitgemaakt is, dat zij nergens alzoo voorkomen.
Rju, vrij wat, vrij veel, zagen wij nooit met zoo of veel verbonden, - jamk, dikwijls, nooit zonder bijgevoegde ontkenning (net of naat jamk) - johnmiel nooit voor avondeten, wel jimmet, - meiwitten, voor geweten, in het geheel nooit, - heeg en dreeg niet dan in zamenstelling met zitten, voor vrij en veilig, - schien alleen voor rein, nooit voor fraai.
Ook zouden wij een alleen dan ien spellen, als het een getal beteekent, anders en, - en alleen oaf voor af, niet voor of, omdat men op de uitspraak en niet op de afkomst moet letten, - desgelijks opfied en niet opfet voor opgevoed, - lea in smatte, niet leed in smarte, - kroonje, niet kroone, - droktme en dergelijke zijn ons mede vreemd, behalve uit gysbert japiks. Wijders komt ien dy naat ljeuwt, voor een ongeloovïge, ons stijf voor, - zoo ook minnenijdig, - heersucht, waarom niet hjae- of hjaersucht? - voor goden zagen wij, in allen gevalle, ook liever godden, - nin ien schijnt ons min gemeenzaam dan nin biet, nin minske, enz. - bij planke mis schijnt de vergeten, - of foarballe, meest van vogel-verjagen gebruikt, voor in ballingschap zenden mag gebezigd worden, zij daargelaten.
Onze tweede aanmerking is, dat shakespeare's tekst ons toeschijnt niet altijd volkomen wèl verstaan en gelukkig overgebragt te zijn. Wij willen slechts een enkel voorbeeld aanvoeren, en wel uit het allereerste tooneel van julius cesar:
Engelsch. ‘Mar. You, Sir; what trade are you? Cob. Truly, Sir, in respect of a fine workman, I am but, as you would say, a cobler. Mar. But what trade art thou? Answer me directly. Cob. A trade, Sir, that I hope I may use with a save conscience; which is indeed, Sir, a mender of bad soals.’

{==15==} {>>pagina-aanduiding<<}

Vriesch. ‘Marullus. In jo, maat! wat dwaanjo? - Borg. Wrammels wier, mijn heer! ik bin bij ien fijnwirker mar, om so to sizzen, ien laper fen ade schoen.’ [NB. Deze woorden, ade schoen, konden en moesten weggelaten zijn, om het volgende.] ‘Mar. Mar wat bedrieuw hest'? Siz 't mij mar rjuechtuut. Borg. Ien bedrieuw, mijn heer! wierijn ik, so az ik hoopje, az ien eerlijk man in mei ien behâden meiwitten arbeidje mei. IJn âde earnst, mijn heer! ik bin ien helper fen sieke solen.’ - Om dit, wat bij shakespeare niet staat, nogtans eenigen zin en bedoeling te geven, merkt posthumus in eene noot aan: ‘Hij spijllet mei de klang fen de Ingelske wirden:’ [wudden?] ‘Soul, siel; in: Sole, ien schoegs sool.’ Welke aanmerking wij niet tegenspreken; maar die toch het haperende bij posthumus niet wegneemt. ‘Het geweten is een hersteller van gebrekkige zielen.’
Wat de rijmelooze, geheel naar shakespeare gevolgde maat, in dit stuk, betreft: zag men het niet aan den druk, men zou naauwelijks merken, dat dezelve bestond, en de moeite, hieraan besteed, schijnt ons dus meest verloren.
Hier eindigen wij onze bedenkingen, die wij geenszins als orakelspreuken willen hebben aangemerkt, maar die wij veeleer, in alle nederigheid, den ijverigen schrijver aanbieden, met geen ander oogmerk, dan het ware en goede te bevorderen. Slechts zeer zelden nam Recensent eene proef, om in de Vriesche landtaal, hetzij dicht of ondicht, te schrijven. Doch gereedelijk houdt hij zich overtuigd, dat een werk als het onderhavige ontzaggelijk vele moeite en oplettendheid kost; en gaarne geeft hij den Heere posthumus het getuigenis van doorgaans de regte kleur en het karakter zijner tale wèl bewaard te hebben.


{==16==} {>>pagina-aanduiding<<}

Pierre en zijn Huisgezin; een Familietafereel uit de Geschiedenis der Waldenzen. Naar den vierden Druk uit het Engelsch van Mw. Grierson. Te Rotterdam, bij de Wed. van der Meer en Verbruggen. 1829. In gr. 8vo. VIII en 200 bl. f 1-80.

In eenen tijd, dat het lezend Publiek zoo zeer aan geheel of ten deele verdichte verhalen gewoon is, als in den onzen, komt het er vooral op aan, uit welke bronnen deze verhalen geput zijn, en welke strekking ze hebben. Is het den Schrijver alleen te doen om de belangstelling gaande te houden en het gevoel op te wekken, dan overprikkelt hij niet zelden, en meestal zonder het zelf te willen. Menige jeugdige verbeelding brengt hoofden en harten in wanorde, en doet velen zijner lezers en lezeressen het vlugtige genot zijner aandoenlijke tafereelen, soms levenslang, met al die kwade gevolgen bekoopen, die uit het rondzwerven in eene denkbeeldige wereld voortvloeijen. Heeft hij daarentegen edeler doel; wil hij Godsdienst en zedelijkheid bevorderen, maar zonder den slag te hebben van zijne inkleeding belangwekkende te maken, dan blijft hij meestal in alledaagsche, doorgaans beuzelachtige, voorvallen en gesprekken hangen; en de meerderheid zijner lezers, aan sterker gekruid voedsel gewoon, doet het boek al geeuwende digt, zonder zich verder noch over zijn doel, noch over zijne inkleeding te bekommeren. De groote kunst ligt in het houden van den middelweg; en echte godsdienstigheid, zedelijkheid, huiselijke deugden, liefdadigheid, en alles, wat liefelijk is en wèl luidt, te doen beminnen en navolgen, door het in deszelfs eigen helder en beminnelijk licht voor te stellen, en dit te doen in zulke tafereelen, die door levendige kleuren de aandacht bestendig boeijen, zonder in het onwaarschijnlijke te vallen, of eene bonte schilderij op te hangen. Op deze kunst nu verstaat zich, dunkt ons, de Schrijfster van het voor ons liggende

{==17==} {>>pagina-aanduiding<<}
werkje bij uitstek. Haar hoofddoel is: de eenvoudige voortreffelijkheid van den echten Evangelischen zin, den invloed van wèl toegepaste vertrouwelijkheid met de leer des Bijbels op verstand en hart, op huiselijke en maatschappelijke betrekkingen, in voor- en tegenspoed, in kalmte en te midden der vreesselijkste vervolgingen, overtuigend voor te stellen; terwijl zij dit alles te beter wil doen uitkomen, door dat hemelsch licht te laten schijnen te midden der duisternis van domheid, bijgeloof en gewetensdwang. Wilde zij nu dit doel door middel van een verdicht, ofschoon op de Geschiedenis rustend, tafereel bereiken, dan konde zij wel op geen gelukkiger inval gekomen zijn, dan om hare hoofdpersonen te kiezen uit dat klein, maar hoogst opmerkelijk volk, hetwelk sedert Eeuwen, in de dalen van Piemont, de fakkel der reine, oorspronkelijke Evangelieleer brandende wist te houden, in spijt der schier onafgebrokene pogingen der vijanden des lichts, om dezelve door allerlei list en geweld uit te dooven. Zij leidt ons de woning van eenen dier brave en eenvoudige dalbewoners binnen, maakt ons met zijne edele gevoelens, met zijn gezin en zijne betrekkingen bekend, en laat ons eerst in hun huiselijk, ofschoon niet onvermengd, geluk eene poos tijds ons verblijden, om daarna in eene hooge mate met hen te lijden, daar zij diep deelen in de vreesselijkste angsten, verliezen, ontberingen en ellenden, hun door booze menschen om hunne onwankelbare trouw aan het geloof der vaderen aangedaan. Wij willen, met opzet, geene schets van het hier geschilderde Familietafereel geven, noch de eindelijke uitkomst mededeelen; eensdeels omdat zulke tafereelen, uit de volheid van een edel gestemd hart en eene rijke verbeelding gevloeid, en niet zelden van het welaangebragte bijwerk geene mindere schoonheid dan van het fonds der Geschiedenis ontleenende, veel door eene dorre schets verliezen; anderdeels omdat wij onzen lezers en lezeressen die soort van genoegen
niet willen ontrooven, hetwelk de eerste lezing eener ingekleede geschiedenis noodzakelijk met zich brengt.

{==18==} {>>pagina-aanduiding<<}
Wij moeten daarom dan ook die weinige aanmerkingen van ondergeschikt belang terughouden, welke wij hier en daar onder het lezen maakten. Genoeg zij het, te zeggen, dat zij niets benemen aan de hooge waarde van dit boekje, hetwelk wij ruimschoots meenen te moeten aanbevelen; niet enkel omdat het belangwekkend en met ongemeen kieschen smaak geschreven is, noch zelfs alleen daarom, dat het reine huwelijks-, ouder- en kinderliefde, braafheid en gastvrijheid, met de treffendste kleuren afschildert; maar daarom inzonderheid, omdat allen, die de overtuigingsmiddelen der Roomsche kerk nog niet regt kennen mogten, ze hier als in eenen helderen spiegel mogen aanschouwen, en leeren op hunne hoede te zijn, dat hen niemand verleide, de duisternis liever te hebben dan dat Evangelisch licht, hetwelk zich hier in eenen zoo heerlijken glans vertoont, dat men niet kan nalaten het te beminnen, en door oefening in ware godsdienstigheid en reinheid des harten, in verdraagzaamheid, gepaard met standvastigheid, het dagelijks meer te volgen.

Over Universiteiten en Hooger Onderwijs. (I-Vde Brief.) Te Leyden, bij H.W. Hazenberg, Jun. 1828, 29. In gr. 8vo. 150 Bl. f 1-85.

Ten opzigte ook van het Hooger Onderwijs heeft in velerlei strijdschriften en dagbladen meer spiegelgevecht, dan wezenlijke oorlog plaats. Art. 226 der Grondwet, zoo als hierna, hopen wij, blijken zal, meestal verkeerd opgevat, bij den verdediger zoo wel als den aanvaller, veroorzaakt, dat alles bijna schermutseling is, en wel aan dien kant, waar noch aanval noch verdediging te pas komt. De aanspraak des Konings doet op iets beslissends hopen, en maakt de belangstelling in de erbarmelijke spiegelgevechten der schrijvende strijders voor den lezer hoe langer hoe geringer. In afwachting van de eindelijke beslissing dezer hoogstbelangrijke zaak, zullen wij die schermutselingen slechts aankondigen, zonder dezelve te beoordeelen.
De Brieven, die wij nu voor ons hebben, verdienen geens-
{==19==} {>>pagina-aanduiding<<}
zins onder die rubriek geplaatst te worden, alzoo deze het onderwerp dieper ophalen, dan al de hurah-schreeuwers, vooral in het Zuiden. Zij zullen, ook na geëindigden strijd, hoe ook de kans uitvalle, met gretigheid en nut blijven gelezen worden.
De ons onbekende schrijver toont overal zijn onderwerp meester te zijn. Nergens vindt men spoor van de minste partijzucht; maar overal dien echt liberalen geest, die wel niet voor Jan en alleman de studiën openstelt, (ook hier heeft het Odi profanum vulgus et arceo een' gezonden zin) maar die hartelijk en goed aan de onderwijskundige (?) keukenmeesters onzer dagen het bekende gezegde van horatius onder den neus houdt:

O cives, cives quaerenda pecunia primum est; 
Virtus post nummos. 

Deze Brieven zijn geschreven aan een' Hoogleeraar. Dit maken wij op uit den derden Brief, bl. 13, 14. De tweede geeft hiervan ook een' wenk, bl. 32. Het eigenlijk doel vinden wij opgegeven III. bl. 33. ‘Het zijn diezelfde driften, die, over een' anderen boeg gewend, meermalen de gelijke verdeeling van bezittingen, en van wat niet al, gevergd, en, met omverwerping van het gansche maatschappelijke gebouw, doorgedrongen hebben. Bij zoodanige gevaren mag men niet zwijgen, maar moet men alle middelen bij de hand grijpen, om het kwaad te voorkomen of te stuiten: en wanneer de Commissie tot inlichting der Regering arbeidt, en, zoo als wij reden hebben om te vertrouwen, den goeden weg inslaat, geef ik mijne bedenkingen aan het publiek, of ze daar eenigen ingang mogten vinden. Gij weet, hoe groot een gedeelte onzer landgenooten slecht schrijft, maar oneindig babbelt, 't geen zij voor spreken willen doen doorgaan. Voor hen zelve wenschen wij hun beterschap; maar wij zullen niet gedoogen, dat zulk een geklap door onze volstrekte stilzwijgendheid in 't behalen der overwinning geholpen worde.’
De Punten ter overweging, van wege de Regering medegedeeld, over welker strekking 's mans gevoelen, IV. bl. 1 volgg., naar ons oordeel zeer juist is, worden even aangeroerd, niet behandeld. ‘Het zijn alleen algemeene beginselen, die mij nu moesten bezig houden, vooral in den staat van gisting en beroering, waarin veler gemoederen thans

{==20==} {>>pagina-aanduiding<<}
op dit stuk verkeeren. Zij zijn dan ook grootendeels ontwikkeld, omdat ik begreep, dat zij niet vreemd moesten zijn aan de beraadslagingen eener tweede Commissie, onlangs door den Koning voor het middelbaar onderwijs bijeengeroepen.’ - ‘Ik zal u nog meermalen moeten lastig vallen: want tot de Punten van overweging zelve zijn wij nog niet gekomen, veel minder tot de verschillende Consideratiën der Hoogescholen. Dit dus op een' anderen tijd.’ V. 18, 19. Wij zien alzoo nog meer te gemoet, en met wezenlijke belangstelling. Kan het zijn, dan make de schrijver wat spoed; evenwel festinet lente! De zesde Brief is ons nog niet ter hand gekomen. Met de aankondiging dezer Brieven zullen wij eene uitzondering maken, en, zoo mogelijk, elken Brief dadelijk kennelijk maken. Want het overig geschrijf is meestal het gevoelen van jan, piet en klaas, en verdient dit altijd te blijven. Doch hier vinden wij bezadigd, gegrond en verlicht oordeel, aan hetwelk alle ware Vaderlanders, zonder eenig gevaar, het hunne, bij verschil, gaarne zullen en kunnen opofferen.
In deze Brieven werd gaandeweg onze belangstelling grooter. Slechts ééne aanmerking hebben wij te maken. Deze deelen wij mede, omdat meest al de schriften over het Onderwijs die aanmerking noodzakelijk maken. In al de verweerschriften, die ons onder de oogen gekomen zijn, (alles hebben wij niet gelezen, en zouden ook dit niet willen doen, al werden wij hiertoe kosteloos in de gelegenheid gesteld) wordt Art. 226 der Grondwet verkeerd opgevat. Onze schrijver ontwijkt die fout niet, en daarom zullen wij onze gedachten over dat Artikel aan het bescheiden oordeel van deskundigen onderwerpen. Het spreekt dus van zelve, dat de onderscheidene Journalisten, waar zij ook kladden, minder in aanmerking door ons genomen worden. Het opgewonden uurwerk wijst anderen iets aan, waarvan het zelf geen begrip heeft. Wanneer het van streek is, gaat het niet beter. Ieder Journalist is tegenwoordig Professor!.... Maar, ongelukkig voor hen, in Partibus.
In de toepassing van dat Artikel wijkt ook onze schrijver, dunkt ons, iets van den regten weg af, wanneer hij (V. bl. 5 volgg.) de zorg der regering voor het openbaar Onderwijs aan den koning, als zoodanig, overdraagt. Behoorde dan dit Artikel niet voor te komen in het tweede Hoofdstuk der Grondwet, dat uitdrukkelijk handelt over de Magt des

{==21==} {>>pagina-aanduiding<<}
Konings, Afdeeling VI, Art. 56-70? Art. 228 maakt, even als het 226ste, onderscheid tusschen de Regering en den Koning. Dit onderscheid moet men evenwel in eene wet, en wel in eene Grondwet, niet naar de regels eener spraakkunst beoordeelen. Wat is dan Regering, onderscheiden van Koning, onder een grondwettig Bestuur? Wat anders, dan de Koning met gemeen overleg der Staten-generaal? De beide deelen worden bij het te geven verslag (Art. 226 en 228) afzonderlijk genoemd. Dit juist geeft aanleiding tot onzekerheid. Er is geene bepaling, hoe die zorg der Regering moet en zal plaats hebben. Ieder voor en tegen schrijver heeft dan ook de Grondwet in den mond, en neemt uit Art. 226 dat woord ter verklaring op zich, dat voor zijn gevoelen het scherpste wapen oplevert. Daarin zal nu worden voorzien, dat alles vastheid en zekerheid bekomt, en allerlei schreeuwers de mond wordt gesnoerd. Hierom is de wet op de drukpers, hoezeer ook anderen die strenger hadden gewenscht, voor Art. 227 van het hoogste belang. Dezelfde onbepaaldheid heerscht eveneens bij Art. 228, ten opzigte van het Armbestuur. Hoe zal men overal schreeuwen, indien niet vooraf eene wet aanwijst en regelt, hoedanig zich de Regering op dit punt gedragen zal en moet? Indien de Heeren Petitionarissen en Comp. dit hadden op het oog gehouden, zouden zij, en dan ook met meer eerbied dan zij nu hebben betoond, als bijvoegsel, naar Art. 234, eene wet hebben verlangd, bij welke alles juist en naauwkeurig bepaald werd, wat tot dit onderwerp betrekking heeft. De Koning toont de Grondwet beter te kennen, dan al die armhartige tegenstanders, die te harder schreeuwen, hoe minder zij weten. De beloofde wet op het openbaar Onderwijs is op alle adressen, petitiën en dergelijk fabrijkwerk het antwoord, onzen Koning
waardig. Men vergeve ons dezen uitstap!
Het kan van ons niet worden gevergd, dat wij alles opgeven, wat in deze Brieven voorkomt. Behalve dat de losse schrijftrant van brieven dit verbiedt, zoo zegt de schrijver uitdrukkelijk, III. bl. 7: ‘Doch gij zult het mij ten goede houden, dat ik mij, in dit vlugtig geschrift, minder aan eene strenge orde mijner denkbeeelden bind.’ Willen wij dus deze Brieven niet geheel uitschrijven, dan zijn wij wel gedwongen, alleen deze en gene bijzonderheid mede te deelen. Hierin hopen wij dus te werk te gaan, dat wij, naar het oordeel onzer lezers, deze Brieven, als zeer belangrijk, met grond algemeen mogen aanprijzen.

{==22==} {>>pagina-aanduiding<<}

Reeds de titel wekt het vermoeden op, dat de schrijver een wezenlijk onderscheid maakt tusschen Universiteiten op zichzelve en het Hooger Onderwijs. Dit verschil is in den aard der zaak gegrond, en 's schrijvers bestendige opmerkzaamheid op hetzelve doet deze Brieven in belangrijkheid rijzen. Brief I behandelt afzonderlijk 1o het doel der Universiteiten, bl. 4-33; 2o, als tweede en ondergeschikt doel, het zoogenaamde Hooger Onderwijs. Het is noodlottig, indien alleen het woord behoefte hier alles moet regelen. ‘Waar zou dan het edele en voortreffelijke zijn?’ Behoefte leidt tot de vraag des leerlings van euclides naar geld, bij de kennis van de eerste propositie. Die bekrompenheid, met welke ons de Fransche geest - nu ja, geest! - der te zeer verfranschte Nederlanders bedreigt, wordt bl. 7-10 in hare naaktheid zoo voorgesteld, dat zelfs de voorstanders dier noodzakelijke behoefte haar niet begeeren zouden. ‘Men verlangt’ (bl. 11) ‘niet alleen, dat onze Jongelingschap onderwezen,’ (Voor de schatkist zou dit onderwijs het goedkoopst zijn. Met de stoomboot kon men het elders gaan halen. O lepidum caput, dat zulks in ernst heeft aangeraden!) ‘maar ook in vaderlandsche zeden en beginselen opgevoed worde.’ Uit de Geschiedenis wordt voorts afgeleid (bl. 11-19), dat behoefte zich eerst bij volken zoo wel als bij menschen tot het noodige alleen bepaalt; dat zij naderhand ook het aangename en streelende opneemt, naarmate de eerste ruwheid wordt afgeslepen, en beschaving zich openbaart. Hoogere behoeften, vooral door het Christendom opgewekt en gevoed, vorderen meer dan het enkel noodzakelijke. Smaak en vernuft wekken op, en bevorderen kunsten en wetenschappen. Gepast worden hier vergeleken Sparta en Athene, Rome en Griekenland. Hier
gebood smaak en vernuft meer te doen, dan die noodlottige bekrompenheid van Sparta of Rome. ‘Latere tijden van vrijheid en hervorming deden betere begrippen omtrent studie en wetenschappen ontstaan.’ Vanhier de Akademiën, door richelieu en colbert gesticht; doch welke niet geheel voldeden. ‘Van uitgestrekter nut zijn in de 18de eeuw die menigvuldige Genootschappen geweest, tot beoefening en aanmoediging van allerlei wetenschappen.’ Door den vorigen Regeringsvorm der Nederlanden, hoewel men ook j. scaliger naar Leyden wist te lokken, en door verdraagzaamheid menig geleerde zijn vaderland met ons landje

{==23==} {>>pagina-aanduiding<<}
verwisselde, hielden de Universiteiten stand, maar als eenvoudige leerscholen voor de behoefte der maatschappij. Zelfs het Nederlandsch Instituut voorziet in die hoogere behoeften niet. ‘Twee dingen zijn er, die den burger, bij genot eener billijke vrijheid, gelukkig en welvarend maken; eigendom en beschaving van den geest. - Men behoort zich niet tevreden te stellen met wetenschappen, waarvan de toepassing tot de tegenwoordige behoefte des levens zigtbaar en voor een ieder handtastelijk is. Waar deze verzuimd worden, daar kan men zeggen, dat de regering ruw en barbaarsch is.’ De zorg der Regering moet verder gaan, of zij verzuimt haren pligt. Beschaving werkt voordeelig op vaderlandsliefde, en is nuttig ook voor anderen. ‘Haar pligt (der Regering) te dien aanzien bepaalt zich dan geenszins tot het noodige onderwijs. Zij moet veel belovende of reeds uitmuntende talenten in alle vakken van wetenschappen uitlokken en onderhouden, en verzamelingen aanschaffen van al datgene, wat tot uitbreiding en opheldering van elke studie dienen kan.’ - ‘Dit kunnen en moeten de Universiteiten te weeg brengen, welke in de eerste plaats eene verzameling moeten zijn van bedrevene en met roem bekende mannen in ieder vak,’ enz. - Het Hooger Onderwijs wordt in dezen Brief slechts aangestipt; maar bl. 34 wordt beloofd, dat onderzocht zal worden, in een' volgenden, ‘tot welk eene mate onderwijs van Universiteiten behoort gevergd te worden; welke daarvan de voordeelen zijn, zoo voor hen, die het geven, als voor hen, die het ontvangen; eindelijk, in welk verband het gesteld kan worden met de behoefte der maatschappij.’
Dezen eersten Brief hebben wij eenigzins uitvoerig medegedeeld. De overigen zullen beknopter vermeld worden. De eerste Brief openbaart den goeden en voortreffelijken geest, in welken allen zijn geschreven. Jammer, dat zij, die het hardst om verandering schreeuwen, Fransch denken, Fransch lezen en Fransch spreken! Want, al werden deze Brieven ook in de Fransche taal overgezet, de Fransche geest ontbreekt. Wat hebben zij dus met deze Brieven te maken, die voor zichzelven een Fransch Intendantschap zoeken, (wij wenschen: in Partibus!) of den zich zoo noemende weetnieten (Ignorantins) als brakken dienen? Ongelukkig, dat beide door hun geschreeuw het domme volkje op hand hebben. Met eenige verandering is op dit hoopje (ach! misschien elders den groot-
{==24==} {>>pagina-aanduiding<<}
sten hoop) toepasselijk het zeggen van terentius, Adelph. IV. 3. vs. 14-16:

‘Omnes, qui mentis sunt minus sagacis, magis sunt, nescio, quo modo, 
Suspiciori: ad contumeliam omnia accipiunt, magis: 
Propter suam ignorantiam se semper credunt negligi.’ 

Hoe dommer, hoe meer wantrouwende. Ziehier de bron van alle Petitiën.
In den IIden Brief voldoet de schrijver aan zijne belofte, in den eersten gedaan. Bl. 4-7 wordt dit nut aangewezen voor hen, die dit onderwijs geven. Vervolgens, na regt goed bepaald te hebben, wat Hooger Onderwijs is, bl. 8-26, wijst hij aan de voordeelen van onderwijs aan de Universiteit voor hen, die geleerd wetenschappelijk onderwijs verlangen te genieten, bl. 26-35.
De IIIde Brief behandelt als onderwerp de Vacantiën. Die het meest tegen de Vacantiën schreeuwen, toonen het onderscheid niet te kennen tusschen vrijstelling van onderwijs en vrijstelling van geleerde onderzoekingen. Vacare labori is geenszins de heilige ledigheid der Monniken. Wie zijnen pligt kent en gaarne vervult, houdt zich aan het esse nunquam minus otiorum, quam cum sit otiosus. Doch ook hier schreeuwen de domsten het hardst. Hetgeen de schrijver hier aanstipt, verdient alle opmerking.
De IVde Brief heeft, zoo als de schrijver zegt, eene voorrede. Daaruit nemen wij dit over: ‘Nu en dan wil ik maar waarschuwen, dat zij, aan wie onze belangen zijn opgedragen, die vox populi’ (in gezelschappen en dagbladen) ‘niet voor eene vox Dei houden.’ Men beschouwt de Akademie als eene loterij, in welke men kan inleggen; ontvangt men een niet, en er komen om verschillende redenen vele nieten uit, dan schreeuwt men, dat niets deugt. De hoofdzaak in dezen Brief vinden wij bl. 9 opgegeven: ‘Wil de Regering dan beide belangen billijk behartigen, zij zie wel toe, dat men den geleerde geene te zware schatting afperse, waardoor zijn wetenschappelijk vermogen bezwaard, zijne vruchtbare nijverheid belemmerd, en den Staat eerst een gering, en daarna geheel geen voordeel bezorgd wordt; men wachte zich, de hen met gouden eijeren te slagten. Ziehier, op welk eene wijze de gronden op

{==25==} {>>pagina-aanduiding<<}
te sporen zijn, waarop men bepalingen en reglementen te dien aanzien moet vestigen.’ Dit wordt vooral toegepast op het geschreeuw van hen, die met meerderen spoed en met mindere kosten het hoogste lot van de Akademie wenschen te ontvangen. Voor looden verstanden is de Akademische stoomvaart wel de ongeschiktste. Zulk lood wil men doen vliegen, en wel - door het maken van spoed en het verminderen van kosten! O lepida capita!
De Vde Brief is tegen de schreeuwers om Emancipatie van het Onderwijs gerigt. ‘Er zijn eenige razende Roelanden opgestaan, die ik weet niet wat voor spoken aanwezen, waartegen zij dapper begonnen te vechten en te schreeuwen, zoodat er ons het hoofd van omliep.’ Regt hartig en hartelijk is 's mans toespraak aan die dwergjes onzer dagen, die met hunne onreine handen het schoonste onderwerp bezoedelen, en naar hun miniatuurvernuft, indien het nog maar vernuft is, datgene hervormen willen, waarvan zij, als Fransche apen, bij elk woord laten zien geen juist, ja geen denkbeeld te hebben. ‘Maar onderzoeken wij onpartijdig, hoe ver zich dat regt’ (des Konings, dat deze Pygmeën hem willen betwisten) ‘uitstrekt, en of er gegronde klagten gehoord worden tegen deszelfs toepassing in het stuk van onderwijs.’ Hier zou de schrijver nog beter geslaagd zijn, indien hij Art. 226 naauwkeuriger, dan door hem nu is geschied, had gadegeslagen. Evenwel zegt hij genoeg, om zulken den mond te snoeren, die niet als kwade jongens hun stuk volhouden, al gevoelen zij het volkomen mis te hebben. ‘Ik laat’ (bl. 15) ‘den Heer sasse van ijsselt daar, die beter gedaan had, wanneer hij in de Kamer gezegd had: “Mijn lieve Edelmogende Heeren! gij weet, dat ik nog al dikwijls meêpraat over dingen, daar ik weinig verstand van heb: maar het onderwijs.... gij moet het mij niet kwalijk nemen, dat is Arabisch voor mij. Ik ben anders voor geen klein geruchtje vervaard, maar dit is mij te hoog, en dan denk ik om den aap, die in den boom klimt.” Hoe velen zijn er, die naar waarheid niets anders kunnen, en daarom ook gulweg niets anders moesten zeggen! Het zou hun tot eer strekken, hierin hunne onkunde te belijden, al ware het, dat anderen, die nog dommer zijn dan zij, hen voor Professors in superlativo (hooger kan het toch niet) hielden.
Sed haec hactenus.






{==26==} {>>pagina-aanduiding<<}

Brief over de Wetten op het lager Onderwijs, aan den Heer J. Corver Hooft, bij zijne benoeming tot Voorzitter der Tweede Kamer der Staten-Generaal, door P. de Raadt. Te Rotterdam, bij J. van Baalen. 1829. In gr. 8vo. 32 Bl. f :-50.

De menigvuldige Petitiën, wier apocryfe afkomst telkens meer aan het licht zal komen, hebben vooral dit nadeel gesticht, dat zij, die het vaderlijk toezigt van onze regtvaardige Regering naar waarde weten te schatten, bevreesd zijn voor geheel of gedeeltelijk verlies van de nooit genoeg te waarderen voorregten, welke een groot gedeelte der Nederlanders sedert vele jaren, door vrij maar niet bandeloos onderwijs, volop heeft mogen genieten. De Heer de raadt schijnt beducht te zijn, of geweest te zijn, dat de Petitiën aan alles den bodem zouden inslaan. Die vrees is tamelijk ongegrond. Wanneer vrijheid van onderwijs verleend wordt, hebben de betergezinden immers ook vrijheid, om hunne oogen te gebruiken en te oefenen, zonder die op bevel van een Petitiemaker te moeten sluiten. Het is wel zoo, dat de Petitiemakers, wel te onderscheiden van de Petitieteekenaars, met het verzoek om vrijheid voor allen, niets anders bedoelen, dan vrijheid, om duisternis of ultra-licht, voor goede oogen even nadeelig, voor te staan, en daarbij voor zichzelven het meest wel te varen. Doch die Petitiemakers kunnen niet gemakkelijk ons uit onderwijs doen lezen gemaal, en tot het maken en doordrijven van wetten op dit punt hebben zij noch last noch gelegenheid. De Heer de raadt moest reeds door de Aanspraak des Konings zijn gerustgesteld, waarin vastheid beloofd werd voor de milde beginselen, naar welke zich dit onderwijs rigten moet. Hoe is het mogelijk, dat hij nu het lager onderwijs, als wel en wettig eigendom van onzen landaard, beschermen wil? Men moet niet schreeuwen vóór dat men geslagen wordt. Of is hij bevreesd voor onzen Koning, dat hij aan zulken, die hard en onophoudelijk schreeuwen zonder ooit iets bewezen te hebben, Octrooi verleenen zal, om, terwijl zij zelve verkiezen aan den leiband te loopen van........, ook anderen te dwingen tot het aantrekken van hunne
kinderschoenen? Het Ontwerp van Wet op het lager Onderwijs, bij Koninklijke boodschap den 26 November aan de Tweede Kamer aangebo-
{==27==} {>>pagina-aanduiding<<}
den (*), heeft hem van die vrees nu zekerlijk geheel verlost. Zijn brief, geteekend October 1829, komt niet enkel na Posttijd, maar zelfs veel te laat. Deze brief schijnt ons evenzeer toe aan verkeerd adres besteld te zijn. Corver hooft heeft voor zich dien brief, vooral nu, niet noodig, en als Voorzitter der Tweede Kamer zal hij voor denzelven geen plaatsje vinden op de Griffie. Nu, dat beteekent ook weinig, nadat de vreemde Heer fontan, wij wenschen voor altijd, daar met zijn kostelijk geschrijf is nedergelegd. Het komt ons voor, dat deze na den maaltijd aangeboden mostaard voor onze lezers weinig waarde heeft. Daarom zeggen wij nu liefst niets, dan dat wij dezen brief wenschen nedergelegd te zien.... Waar? - Dit is ons om het even, als maar de Dompers en de Illuminaten (het gaat nooit goed, als deze heeren ééne lijn trekken) hierdoor in staat worden gesteld, om denzelven in te zien. Dan zullen deze heeren, als zij willen, zien, dat het lager onderwijs, ook met het noodige toezigt van onze Regering, een wel en wettig en genoegzaam beveiligd eigendom is, hetwelk zij allen pro virili beschermen willen, die door langdurig gebruik van deze hunne bezitting ten minste die geleerd hebben, dat het beter is, iets zelf te weten, dan hun te moeten gelooven, die van vele dingen niets of zeer weinig weten.




Nieuwe Gedichten. II Deelen. Door H. Tollens, C.z. 's Gravenhage, bij J. Immerzeel, Jun. 1829. In gr. 8vo. f 7-20.

Tollens wordt als Dichter, sedert jaren herwaarts, bij ons Nederlanders zoo zeer vereerd en bemind, dat Gedichten, van hem afkomstig, inderdaad geene aanprijzing behoeven. Van de hier aangekondigde Nieuwe Gedichten ziet het eerste Deel dan ook reeds den tweeden druk. Waartoe zal zich dan onze beoordeeling bepalen? Tot het opzoeken en aanwijzen van gebreken alleen? Doch dit is eene moeijelijke taak: want dan moet men toch eerst de gebreken weten te vinden. Voor zoo verre de poging daartoe gelukken mogt, zou de oogst inderdaad gering, en de beoordeeling bijster kort moeten uitvallen..... Maar eene opgaaf der schoone plaat-
{==28==} {>>pagina-aanduiding<<}
sen? Die te doen, is zeker aangenamer, dan alleen de zwakke plaatsen uit te kiezen; maar hij, die alle schoonheden wilde doen opmerken, zou een goed deel der beide bundels moeten uitschrijven. De steller van deze Recensie zal dus slechts aanteekenen, wat hem onder de lezing meer bijzonder trof, en, voor zoo verre hij hier of daar eenige zwarigheid ontmoet, die gulhartig mededeelen.
De rij der Gedichten wordt in het eerste Deel geopend met den stouten Feestzang op het huwelijk van onzen Kroonprins. Van de vreugde over de overwinning bij Waterloo, de voormalige betrekkingen van Rusland en Nederland onderling, en de schitterende verdiensten van den Kroonprins, welke hem de hand van de Russische Prinses overwaardig maken, wordt gelukkig partij getrokken. Ook het wonderbare wordt met smaak en waardigheid bijgebragt. Uitnemend gepast bij het huwelijk van den Protestantschen Kroonprins met de Griekschgezinde Vorstin zijn deze woorden van den toen nog Roomsch-Katholijken tollens (bl. 21):

Geen onderlinge min, 't regtschapen hart zoo waard, 
Wordt pijnlijk meer gesmoord door afstand en door aard'. 
Geen diepgedolven gracht noch hooge bouw van muren, 
Die staten scheidt van één en buren van geburen, 
Wijst meer de grenzen aan, met lang verjaard gezag, 
Hoe ver de broedermin der menschen reiken mag; 
Geen nooit verzoend geschil van twistende outertolken 
Schiet meer zijn banvloek uit, voortaan de spot der volken, 
Noch wroet de kloof weêr op, die, uit den zwarten schoot 
Des afgronds, veete en wrok op 't lijdend menschdom goot; 
Neen, door den eigen God, wat namen ook Hem noemen, 
Die 't Noorden kleedt in sneeuw en 't Zuiden tooit met bloemen, 
Die geen gebed verstoot, naar welk een leer gedaan, 
Is Annaas eed gehoord en Willems eed verstaan. 

Welgekozen is ook de tegenstelling van het huwelijk van onzen Kroonprins met dat van napoleon en maria louisa; doch de bewerking is minder gelukkig, omdat tollens te veel in dien toon van bilderdijk vervallen is, die de minste navolging verdient, b.v. (bl. 23):

Het misdrijf zat in eere en op den troon gevest, 
Toen 't heilloos monster, uit zijn gruwlenbroedend nest, 

{==29==} {>>pagina-aanduiding<<}

Met onbeschaamd geweld, dat niets te heilig keurde, 
Een koninklijke maagd van 't vaderharte scheurde; 
Toen hij van 't schendig bed, losbandig uitgespat, 
De deelgenoot versineet, die hem verheven had, 
En, van het gift verhit, dat in zijne aders woelde, 
Aan 't Oostenrijksche bloed zijn duivlenwellust koelde; 
Toen hij Gods priester zelv', in nooitgehoorden trots, 
Dorst dagen voor zijn troon, den Stedehouder Gods! 
En de onbevlekte tong, van 't zuiver hart geweken, 
Bij 't helverheugend feest den zegen dwong te spreken. 

Rien n'est beau que le vrai. Napoleon was een heerschzuchtig en veroverend dwingeland, gelijk alexander de groote en julius cesar; maar een monster, gelijk de neroos, de caligulaas, de Dom miguels, was hij niet. Onbeschaamd geweld heeft hij aan maria louisa niet gepleegd: hij heeft, volgens gesloten overeenkomst, haar getrouwd, en zij was er uitnemend mede in haren schik; ook hebben beiden elkander, op hunne wijze, teeder bemind. Josephine bleef zijne welmeenende vriendin en raadgeefster: en dat hij, als Gallicaanschgezind Keizer der Franschen, zijn huwelijk te Parijs, en niet te Rome, door den Paus liet inzegenen, welken hij slechts als oppersten Bisschop, maar niet als Stedehouder van God eerbiedigde, daarin had hij grootelijks gelijk.
De Wapenkreet, in Maart 1815, is in den echten toon voor het oogenblik; men leest het stuk nog met genoegen: hier zijn de scheldwoorden op napoleon op de regte plaats.
Het Krijgslied, in Maart 1815, is vooral niet minder; het bezit bovendien de verdienste van gezongen te kunnen worden op de wijs van Wilhelmus van Nassouwen, en dingt met bellamy's Kaperslied om den voorrang.
Vaderlandsliefde is naïf, krachtig en treffend, geheel in den eigen trant van tollens. Hetzelfde zij gezegd van de vaderlandsche Romance Jan Harink.
In het Kerkgebouw voelt de Dichter zich met de menschen verzoend: dáár verdwijnt het verschil der standen; dáár zijn allen gelijk; Koning en onderdaan knielen er voor éénen God, den Vader van allen, en alle menschen erkennen er broeders te zijn van elkander.
De Moeder aan haren Zuigeling spreekt hartetaal en waarheid.

{==30==} {>>pagina-aanduiding<<}


Neem wat in mijn aders vliet: 
Koningskindren hebben 't niet. 

Ziedaar het slot van dit lieve gedicht.
De dag van morgen behelst ware levenswijsheid in echte poëzij.
Mijne Vrienden. Ja, juist! zóó moeten zij wezen, onze vrienden ook, gul en openhartig; en drinkt men eens een teugje te meer, zonder daarom een zwijn te worden, dat is geen schande.

Die levenslust en vreugde mint, 
Waarachtig, is een menschenvrind. 

Maar nu gaat het weêr op eene andere vois. Het dichterlijk Geluk is een hooggestemde Lierzang, zonder platbeid en zonder gezwollenheid. Men vergunne ons twee prozaïsche aanmerkingen. Vooreerst: Bestaat er geschiedkundig bewijs, dat homerus, behoeftig, blind, verkleumd, verbleekt, en met lompen om de naakte leden, eene aalmoes voor zijne nooddruft smeeken moest? En ten tweéde: Al is klinkende munt, in 't afgetrokkene beschouwd, slechts verblindend slijk; zoo als het thans op de wereld geschapen staat, kan men zonder dat verblindend slijk geen broodje bij den bakker koopen. Als een Dichter geen eten heeft, moet hij van honger sterven; en als hij dood is, kan hij geen verzen meer maken, althans hier op aarde. Wij willen alleen te kennen geven, dat men met die grootschklinkende scheldwoorden op de prozaïsche geluksgoederen van dit leven niet te veel schermen moet, en zeggen dit niet ten behoeve van tollens, maar van zijne jeugdige navolgers.
Meizang. ‘De Mei wordt welkom gegroet. Het laatste vlokje sneeuw versmelt op hare komst, indien het nog ergens zich verschuilen mogt; maar reeds is er een vlokje sneeuw op des Dichters hairen gevallen, dat zij niet ontdooijen kan. elk jaar zal zij meer zulke vlokjes vinden; met der tijd ziet zij het hoofd des Dichters wit besneeuwd, en hemzelven van koude stram gevroren. Eindelijk vindt zij hem verstijfd in het graf liggen slapen. O! mogt dit zoo niet zijn! Mogt de Mei hem altijd in leven vinden, en zelve ten laatste zijne oogen luiken!’ Zoo wenscht het de Dichter. Wel nu, het zij zoo; maar dan toch nog niet spoedig!

{==31==} {>>pagina-aanduiding<<}

De Spaansche Broeders voor Haarlem. Eene echt liberale Romance.
Tafereel van de Overwintering der Hollanders op Nova Zembla. Dit meesterstuk is zoo algemeen bekend, dat het overtollig is, er iets van te zeggen.
Het Gezang op het lengen der dagen bezit eene gelukkige opklimming van het naïve tot het ernstig verhevene.
Dirk Willemsz van Asperen is een treffend verhaal uit het Martelaarsboek der Doopsgezinden. Treffend is het bij tollens inzonderheid, door de tegenstelling van den menschlievenden ketter tegen den schijnvromen wacht, die zijnen redder in de handen van deszelfs beulen weder overlevert. De ketter van Asperen werd dan ook onthoofd, en men zong er een Te Deum op.

Maar God, met zoo veel wee begaan, 
Nam de offers van dien dag niet aan. 

Bij mijn Gades jongste bevalling is gelijk men dat van tollens gewoon is. Wij weten geene betere lofspraak.
De Lijkzang op Borger bezit vele schoonheden; doch de Dichter was daar zoo niet op zijn eigen grondgebied.
Het Mededoogen bezit veel meer innerlijke waarde. Het is het hart, geenszins de daad in 't afgetrokkene, dat bij God in aanmerking komt. Een landheer zendt van zijnen overvloedigen maaltijd een deel, met nog een handvol gouds er bij, aan een' armen kranke. Een behoeftige brengt den zieke een nap met melk, en weent, omdat hij niet dan tranen heeft in plaats van geld, om daarvan weldadigheid te bewijzen. Maar het offer van den behoeftige is grooter dan dat van den rijke. Wie denkt hier niet aan de arme weduwe, die haren penning in de offerkist wierp?
In het Zomerliedje verheugt zich de Dichter vooral daarom, dat de armen aan de zomervreugd zoo veel deel hebben als de rijken.
Lieven Heere van Zierikzee wordt naar verdienste vereeuwigd.
Aan de Maan mist dat kwijnende en teedere, hetwelk feith aan dat onderwerp zou gegeven hebben. In plaats daarvan hebben wij eene volgehouden tegenstelling met de zon, die bij het slot gelukkig als een beeld van Gods grootheid, de maan daarentegen als een beeld Zijner liefde beschouwd wordt.

{==32==} {>>pagina-aanduiding<<}

In Mijne Dichtkunst verklaart tollens er roem op te dragen, dat hij alles aan de Natuur, niets aan Grieksche en Latijnsche Dichters te danken heeft. Maar de Heer tollens leest en vertaalt toch Engelsche, Fransche en Duitsche Dichters, zonder daarbij zijne oorspronkelijkheid te verliezen: de kennis der oude Klassieken zou hem dus vooral niet hebben benadeeld. Heeft de beoefening der levende talen, en de bekendheid met onze eigene letterkunde, tot de ontwikkeling van zijnen voortreffelijken aanleg medegewerkt, dan zouden de Grieksche en Latijnsche Dichters hem almede, ja bij uitnemendheid, hiertoe behulpzaam hebben kunnen zijn. De tegenstelling tusschen de Natuur en de oude Klassieken is dus, onpartijdig gesproken, ontbloot van kracht en waarheid.
En zoo zijn wij dan tot het tweede Deel dezer Gedichten genaderd. Hier ontmoeten wij eerst de Verovering van Damiate. Met achterlating van zoodanige aanmerkingen, omtrent het gerekte van het stuk b.v. enz., als aan den Dichter reeds van elders bekend zullen zijn, kiezen wij liever eenige andere oogpunten. - Stout, krachtig en natuurlijk is de toon van dit stuk. Even als in de Overwintering op Nova Zembla, is ook hier niet zelden de strijd tusschen de maat der volzinnen en die van het vers gelukkig ingevoerd, b.v. op bl. 7, afgedeeld naar de maat der volzinnen.

Het voórbeeld schókt hem uit den slúimer. 
Mánnen, knápen, bestórmen kúst en kaái | en zwieren krúis en wápen, 
en wérpen, dróm aan dróm, | met júilend krijgsmisbaár, 
zich op hun bódems néêr, | om aándeel in 't gevaár. 
De mágt verléngt zich en verbreédt zich. 
Tuíg en doéken verwárren 't scheémrend oóg, | dat eínde er aan wil zoéken: 
't is onafziénbaar. 
Graáuw gescháduwd | is het stránd | en klíp en kríjtberg, van de zéilen en het wánt. 
De dékken kriélen van de kóppen. 
Reé en stroómen zijn overzaáid met vólk. 
De tógt wordt aángenomen; 
de vloót ontwíkkelt en verdúnt zich, 
kiest haar spoór, 
en Wíllem, Hóllands Graáf, | zéilt als haar leídsman voór. 

De belangstelling wordt niet weinig gaande gehouden, bl. 11-14, door de daar voorkomende gesprekken over en schilderingen van de geschiedenis der Kruistogten. Daarop volgt de verschijning van sint joris aan Graaf willem in den

{==33==} {>>pagina-aanduiding<<}
droom, waardoor de laatste zich voelt aangemaand, om Damiate te winneh, en uit Egypte naar Palestina te trekken. Nu vinden wij het beleg van Damiate naar het leven geteekend, en de verovering der stad, met de roerende Episode van Henrico en Blanco er tusschen gevlochten. Hoe was dat avontuur? - Lezers! koopt het boek, en gij zult het weten.
De Avondmijmering is eene regte Confession, gelijk rousseau zou zeggen, die den Heere tollens eere doet. Met rugzigt op de gedichten, welke tot heden toe aan zijne pen ontvloeid zijn, roept hij uit:

Wat nog meer - wat anders nog 
Wrocht mijn dichtgeest uit? 
Dát zijn al uw noten toch, 
Laaggestemde luit! 
 
Daartoe was die hooger drift, 
Dat ondoofbaar vuur, 
Dat gevoel, te rijk een gift, 
Mij verkwist, natuur! 

Men houde het bovenstaande toch voor geene geveinsde nederigheid, en nog minder voor grootspraak. Neen! tollens gevoelt het. In andere omstandigheden zou hij onze virgilius, gelijk bilderdijk onze milton en feith onze tasso, hebben kunnen zijn.
De moederlievende Jongeling van Westzanen ontvangt, in een verhaal zijner edele daad, de verdiende hulde.
Aardsgezindheid. Wie kent dit lieve stukje van den beminnelijken Dichter niet? In een ander Maandwerk heeft een Recensent het geheel en al overgeschreven.
Pelgrim van ter Leede, Volkssprookje van 1304, is in den echten toon der Legende.
De Geloofsbelijdenis van tollens is die van alle weldenkenden.
Het Zomerochtendliedje zal ieder gaarne medezingen, en alle dichterlijk gestemde kooplieden, regtsgeleerden en zaakverzorgers zullen Amen zeggen op het slot.
Het Te Deum Laudamus in 's Hertogenbosch kan door geen vrijheidlievend Vaderlander met koelheid gelezen worden. Men zong Te Deum op den moord, aan willem den eersten gepleegd! Maar zie! middelerwijl slaat de bliksen

{==34==} {>>pagina-aanduiding<<}
in den toren der kerk, en alle andere gebouwen bleven onbeschadigd.

Voorwaar, dat was de hand van God, 
Die met den bliksem schreef, 
Wat gruwel Hem het heilloos rot 
In 't vlekloos oog bedreef, 
Toen 't lofgezang ten hemel zond 
Voor 't euvel, dat de hel bestond. 

Klara en Ewoud is een naar het leven geschilderd tafereel van eenen watersnood in Gelderland. Eene vrouw drijft met haren zuigeling op een vlot. Moeder en kind worden gered; maar den man en vader vermist men. De moeder, Klara natuurlijk, heeft geen vreugde in haar leven meer; haar kind is haar eenige troost. Inmiddels begint de winter te wijken; maar nog eenmaal verheft zich de storm. Eene nieuwe en geweldige doorbraak ontstaat. Alles vlugt. Ook de vrouw met het kind. Zij worden, met meerdere vlugtelingen, in een ander dorp opgenomen in eene hut. zij verhaalt den Dorppredikant hare geschiedenis, hare liefde voor, haar gesloten huwelijk met Ewoud; hoe zij hem bij den eersten watersnood verloren heeft, en vreest, dat hij omgekomen is. Klara zocht ook troost in den Godsdienst, en begeeft zich den volgenden zondag naar de kerk. Toen het nagebed ten einde was, alvorens de gemeente de godsdienstoefening met gezang zou besluiten, noodigt de Leeraar ieder uit, die iets van Ewoud mogt te weten komen, om aan dezen kennis te geven van het tegenwoordig verblijf zijner echtgenoote. Op ééns dringt iemand de kerk in; de vreemdeling en Klara geven een' gil, enz. Het is Ewoud!.... De Dichter plaatst ons dus aanstonds midden op het tooneel van de ramp, houdt onze belangstelling gaande, treft ons hart, bevredigt onze nieuwsgierigheid, en doet ons juichen bij het einde
Zomeravondliedje en Nanning Kopperszoon te Hoorn zijn weder elk schoon in zijne soort.
Aan Mr. Hugo Beijerman is een Horatiaansche Lierzang. Maar tollens heeft alles aan de natuur te danken? Goed! maar heeft hij dan nooit navolgingen door bilderdijk en van hall gelezen? - Horatius rekende het niet beneden zich, te dichten in den geest van pindarus, alcéus en sappho. Waarom zou een Nederlander, behoudens eigen oorspronkelijkheid, geen vers mogen maken in den toon van horatius?

{==35==} {>>pagina-aanduiding<<}

De Feestzang op de Uitvinding der Boekdrukkunst is een meesterstuk in den Dithyrambischen trant; b.v. bl. 152:

En de Engel der aarde, gevlugt naar den hoogen 
Om 't woeden der hel, 
Ontving, voor den zetel der Godheid gebogen, 
Het heilig bevel. 
Hij greep uit de glansen, die rondom hem schenen, 
Een sprankel van vuur, 
En roeide langs stelsels en sferen zich henen 
In lager azuur. 
Hij naderde de aarde, van nevels omvangen, 
Al digter, al meer, 
Maar bleef op de wieken in twijfeling hangen, 
En staarde ter neêr. 
Daar zag hij het weemlen der staten, der landen, 
Der volken in 't rond, 
En zocht voor den luister, vertrouwd in zijn handen, 
Den waardigsten grond. 
Daar zag hij een plekje, gering en vergeten, 
Het diepst aan zijn voet, 
Maar dat eens de parel der wereld zou heeten, 
Gevischt uit den vloed: 
Daar rept hij weêr lager de klapprende veder, 
Dat plekjen in 't oog, 
En schiet uit de verte den luister ter neder, 
De vonk van omhoog. 
En ijlings, daar breekt zich door nevels en wolken, 
Met vlammenden gloor, 
Die straal van den hemel, dat licht voor de volken, 
Tot Nederland door. 
En, peinzend verloren in 't suizen der blaadren, 
(Zoo meldt het de maar') 
Wordt Koster den invloed der Godheid in 't naadren 
Des luisters gewaar: 
Hij voelt haar, ontvangt haar; zij stroomt hem in de aadren: 
De Drukkunst is daar. 

Geluk en Deugd vereenigt, op eene heerlijke wijze, beeldrijke Poëzij met Beoefenende Wijsbegeerte. Doch waarom spreekt de Dichter, bl. 173 en 174, van den Wellust steeds in het mannelijk geslacht? Immers, al is de Min, als woord

{==36==} {>>pagina-aanduiding<<}
genomen, vrouwelijk; wanneer men Amor wil aanduiden, zegt men zeer goed:

Ik zag de looze Min. 
Hij trad mijn kamer in, 
Met pijl en boog gewapend, enz. 
En nu! Bl. 170 zegt de jongeling bij tollens: 
Dan eindlijk - neen, in voller glans 
Verscheen mij nooit het beeld! (des Geluks) 
Dan was alleen een rozenkrans 
Door 't golvend hair gespeeld; 
De lok hing neêr op de open borst, 
Met enkel gaas beplooid; 
En - welk een wensch ik smeden dorst... 
Mijn lippen! zegt het nooit! 

En daarop antwoordt de grijsaard, sprekende van het droombeeld des Geluks in de gestalte der Wellust (want ook het woord is liever vrouwelijk):

Dat was de Wellust. - Vlugt hem! vlugt! 
Verstrikkend is zijn pronk; 
Verpestend is zijn ademzucht, 
En moordend ieder lonk, enz. 

Dat is nu immers te gelijk antigrammaticaal, antipoëtisch en antimoreel?
Winteravondliedje, de vaderlandsche Weezen, Avondgodsdienst, en aan een Vogel, zijn allen juweeltjes. Avondgodsdienst inzonderheid is verheven en roerend, hooge en edele poëzij. Met eenige plaatsen uit dit lied besluiten wij deze beoordeeling, die langer is uitgevallen, dan wij vooraf hadden kunnen vermoeden. Tot de aarde sprekende, zegt de Dichter:

Ja, ploftet ge uit het groot heelal, 
Wat schade wrocht ge door uw val? 
Wat ledig zou het krijgen? 
't Was als liet ginds het statig bosch 
Een enkel dorrend blaadje los 
Van al zijn duizend twijgen. 

En aldus besluit de Dichter:

Gij, zonnen aan d' azuren trans! 
Die liefde tintelt in uw glans; 

{==37==} {>>pagina-aanduiding<<}

Zij waakt er als wij slapen. 
Die liefde schiep natuur zoo schoon: 
Geen enkele almagt op den troon 
Had haar zoo schoon geschapen. 
Neem, Almagt, Liefde! neem het lied, 
Den lofzang van het stof en 't niet: 
Gij sluit er 't oor voor open! 
Rol, zee van zonnen! drijf daarheen! 
Wij siddren niet bij 't wonder, neen! 
Wij bidden en wij hopen. 





Nederlandsche Muzen-Almanak. 1830. XIIde Jaar. 's Gravenhage, bij J. Immerzeel Jun. f 3-50.

Almanak voor het Schoone en Goede. 1830. Te Amsterdam, bij G.J.A. Beijerinck. f 1-80.

Almanak voor Blijgeestigen. Vde Jaar. 1830. Te Brussel, bij J. Sacré. f :60.

Almanak, het Vaderland gewijd. 1830. Iste Jaargang. Te Utrccht, bij N. van der Monde. f :-60.

Almanak voor de Jeugd. 1830. Te Amsterdam, bij G.J.A. Beijerinck. f :-90.

Nuttige en aangename Tijdkorter in ledige oogenblikken, of Almanak. 1830. Door A. Hazelhoff. XVIIIde Jaargang. Te Groningen, bij A. Hazelhoff. f :-25.

De vorige jaargangen, vooral van den Nederlandschen Muzen-Almanak, hebben wij in dit Tijdschrift meer uitvoerig beoordeeld, dewijl wij ons in den beginne gevleid hadden met de hoop van in dit lieve boekje allengskens een Pan Poeticon Belgicon in miniatuur te zullen aanschouwen; en, schoon wij met ieder jaar zagen, dat deze hoop zich eer verminderde dan bevestigde, bleven wij toch altijd aan dit lievelingsdenkbeeld hangen, dat in vele opzigten zoo waardig is om verwezenlijkt te worden. Doch thans, na een dozijn jaren gewacht te hebben, geven wij eindelijk den moed op, en moeten ons, tot ons leedwezen, overtuigd houden, dat

{==38==} {>>pagina-aanduiding<<}
het even onmogelijk is, om het geheele heirleger onzer Dichters en Verzenmakers onder ééne banier te vereenigen, als om jaarlijks zelfs een klein zakboekje slechts met puikjuweeltjes en kabinetstukjes te vullen. Dat kleine getal onzer Zangers, wier dichtvruchten altijd met den stempel van het genie gemerkt zijn, is gedeeltelijk te traag, gedeeltelijk te hooggevoelend, en werpt meestal slechts eenige afgevallene broodkruimels op de tafel, door Mercurius immerzeel aangeregt; en dat groote getal onzer Dichtertjes, die met elkander harddraven om de eer, wie toch het eerst zijnen geheelen dichtprovland aan den Restaurateur der Nederlandsche Muzen tot uitkiezing en fausing zal toezenden, is te lastig en indringend, om het zich van het lijf te kunnen houden; de goeden komen te schaars, en, daar zij zóó schaars komen, is er geen ander redmiddel op, dan dat de middelmatigen, om van geene ergeren te spreken, te dikwijls en te veel optreden. Hinc illae Lacrymae, et hinc dat wij voor dit jaar den Nederlander eens met een paar van zijne broeders in dezelfde aankondiging zullen begrijpen en in het algemeene gelid doen optreden.
1o. De Nederlandsche Muzen-Almanak is dit jaar eens regt gelukkig met zijne gravures; zoo wel teekenpen als graveerstift overtreffen verre hetgeen zij ons vroeger leverden. Jammer slechts, dat de sprekend gelijkende Improvisateur w. de clercq geen' nevenman heeft, die hem een weinig gezelschap kan houden. Dit gemis spruit zekerlijk niet daaruit voort, dat er gebrek is aan verdienstelijke Zangers, die, schoon niet voor de vuist dichtende, echter gerust aan zijne zijde mogten staan. Waarom niet Mevr. bilderdijk, withuys, van lennep, of, indien hij er toe overgehaald kon worden, immerzeel zelf? - Maar waarlijk, het uiterlijke leidt ons te ver af van het innerlijke, en de tijd is kort en de ruimte kostbaar. Een aantal Dichters van grooteren en kleineren naam leverden, als naar gewoonte, hunne bijdragen. Onder de voortreffelijkste rekenen wij, Grondregelen van bilderdijk, welke ons veel beter bevielen dan zijn Verjaargroet voor mijne Egade. een gelegenheidsgedicht, gelijk wij er reeds zoo tallooze van hem bezitten; De School der Menschen, door tollens, eenvoudig en toch diep wijsgeerig; Aan eene Moeder, door Vrouwe k.w. bilderdijk, een stukje, dat slechts door eene moeder kon vervaardigd worden, en dit is de grootste losspraak

{==39==} {>>pagina-aanduiding<<}
op hetzelve; Ontschuldiging, door c.g. withuys, een model van dichterlijke uitdrukking; Karel de Stoute aan Adolf van Egmond, door van halmael, krachtig en vol merg en pit; Onafhankelijkheid des Dichters, door boxman, vol vuur en besef van de hooge roeping des Poëets; de stukjes van immerzeel, robidé van der aa en wiselius. Onder diegene, op welke wij nog al eenige aanmerkingen zouden kunnen maken, beviel ons echter uitstekend de Prometheus van van der hoop, juist niet om de overbrenging van het beeld, welke wij overdreven en gebrekkig vinden, en nog minder om de heuvelschalmen op bl. 111, of de daar geenszins te pas komende Eris op bl. 114, maar om de echt dichterlijke beschrijvingen, den rassen gang en de stoute vlugt, die in hem eenen uitmuntenden Lierdichter beloven. Ook Thor de Slangenvisscher van staring, een zonderling stukje uit de Noordsche fabelkunde in zonderlingen trant; Geertruida van Wart, door sifflé, in zes zangen, die echter kort zijn; Leven, door e.j. potgieter; De Brandstichters, door v.o. bruyn; Levensvreugde, door van den broek; De Paauw te Paderborn, door warnsinck; de Afscheidgroet van ijntema, het Meilied van brester, en De Beklagenswaardigste (nameloos) verdienen dubbel hunne plaats. Van de overige stukjes, het zij ze dan met groote of kleine, bekende of onbekende namen onderteekend zijn, achten wij het genoeg gezegd, dat zij hunne plaats niet ontsieren (men weet, wat dit in den
stijl eens beleefden Recensents zeggen wil), een paar misschien uitgezonderd, die wij, om vrede te houden, niet zullen noemen. Korte Levensberigten van sedert 1819 ontslapene Dichters, als j.c. pruimers, j.c. cleve, r.h. arntzenius, l. rietberg en j.l. nierstrasz, verhoogen, even als twee facsimile's van kleine versjes van tollens en loots, de waarde van dit keurig uitgevoerde bundeltje.
2o. Door den Weleerw. swart aan het Schoone en Goede toegewijd, beantwoordt ieder jaar meer aan het uithangbord, dat het heeft uitgestoken. Bevielen ons voorheen de in hetzelve opgenomene prozastukjes wel eens minder, thans verdienen deze gelijken lof met het poëtisch gedeelte. Vooral behaagde ons het uitgebreidste, De Minnezangster getiteld, een Geldersch tafereel uit het midden der 14de eeuw, door p. louwerse, in hetwelk zich eene getrouwe inacht-
{==40==} {>>pagina-aanduiding<<}
neming des costuums (de eerste regels op bl. 115 uitgezonderd) vereenigt met levendigheid en belangrijkheid des verhaals. De dichterlijke bijdragen bestaan uit twee lieve versjes van loots, vrij wat verdienstelijker dan die in den Muzen-Almanak, welke wij daarom ook slechts onder de ongenoemde hebben laten rusten; eene eenvoudige en toch het innigste gevoel aansprekende navolging van claudius door tollens; een huwelijkslied van sifflé; kleine stukjes van van den broek, boxman, robidé van der aa, p. moens en van walré; eene treffende Romance van staring in echt dichterlijken trant, en een alleraardigst luimig stukje van withuys, wiens lier even goed op elken verschillenden zangtoon schijnt te kunnen gesteld worden. De Redacteur verdient den dank des publieks voor de kieschheid en het smaakvolle zijner keuze; oneindig beter is het, goed van weinigen, dan middelmatig van velen; en het ware te wenschen, dat andere verzamelaars in dit opzigt bij hem ter schole gingen. Ook de plaatjes zijn allerliefst, en behoeven voor geene andere onder te doen; terwijl een keurig portret van de achtingwaardige elizabeth fry, die edele Engelsche vrouw, welke zoo vele diepgevallene vrouwelijke schepsels op het spoor der deugd terugbragt, tot
geen gering sieraad strekt voor dit jaarboekje.
3o. En wat zullen wij thans van den goedkoopen Almanak, van onzen blijgeestigen Broeder uit Brussel, zeggen? Ach, waren zij daar allen zoo welgezind, zoo bedaard en bescheiden, zoo echt Nederlandsch, zonder slaafschheid en overdrijving, als hij; wat zouden alle goede burgers juichen, en uitrakatholieke en hyperliberale Courantiers weeklagen! Het proza is wel juist van geene groote beteekenis, ofschoon het door de middelklasse (en voor dezelve is deze Almanak meer bijzonder bestemd) nog al doorgaans met belangstelling zal gelezen worden (het p..serige Manneken Pis kon echter wel wat kiescher behandeld zijn); maar onder de versjes vindt men er regt lieve en treffende, zoo wel van Noord- als Zuid-Nederlandsche Zangers. Er is ook hier wel wat kaf onder het koorn; maar waarlijk, het zoude niet beleefd van ons zijn, hier te willen ziften en wannen, waar ons zoo veel goeds voor zoo weinig gelds wordt aangeboden. Sacre ga voort met op zulk eene gepaste en ongezochte wijze het meerdertal der Vlamingen en Brabanders smaak te doen krijgen voor het lezen eener taal, welke zij

{==41==} {>>pagina-aanduiding<<}
van jongs af in hunne huisgezinnen gewoon zijn te spreken; en de eenvondige Boekdrukker zal zich meer verdienstelijk gemaakt hebben omtrent de verbroedering en ineensmelting van Zuiden en Noorden, dan de hoogwijze en helbekruiste mannen, die door dwangmiddelen willen afpersen, wat slechts door overreding kan worden verkregen.
4o. verdient, als eersteling, aanmoediging, vooral in de stad Utrecht, alwaar geene Almanakken van eenig belang voorhanden zijn Die bij kemink, waarmede de Stadsdienaars of dienders in vroegere jaren langs de huizen liepen bedelen, is zoo onbelangrijk, dat het te bejammeren is, dat zoodanige vodden in onzen tijd van de pers komen. De Studenten-Almanak, bij van der monde uitkomende, is minder voor den burger geschikt. De uitvoering van den boven aangekondigden, als eersteling beschouwd, is prijzenswaardig. In dezen jaargang vindt men geene plaatjes. Intusschen zoude de steendrukkerij van houtman, te Utrecht, met weinige kosten, plaatjes voor een' volgenden kunnen leveren; waartoe zouden kunnen worden gekozen de afbeeldingen der oude gebouwen en kasteelen van de stad Utrecht, die gedeeltelijk reeds gesloopt zijn, of nog gesloopt zullen worden. Vele bewoners zijn met de slooping der oude kasteelen en wallen zeer gediend; doch de afbeelding van dezelve, in eenen netten Almanak, zoude voor 't minst te wenschen zijn: de vergelijking tusschen het oude en nieuwe is voor de herinnering altijd aangenaam. Men vindt hier tafereelen en korte verhalen uit de vaderlandsche geschiedenis, zeer goed bijeengebragt. Het gezegde op bladz. 130 van onzen Gezant van beuningen aan karel den X van Zweden, toen deze de Sont wilde sluiten, dat, namelijk, de houten sleutels van de Sont in de haven van Amsterdam lagen, is bekend; doch de herinnering aan de grootheid onzer voorvaderen heeft altijd iets streelends. Hierin vonden wij eene drukfout, reg. 7 van ond. staat: Eens zich door ijver enz. als weggesleept; moet zijn: ziende weggesleept. Op bladz. 4 staat de geboortedag van den Prins van Oranje op den 5 Nov. opgegeven; moet zijn: 6 Nov. - Het volgende is nieskruid voor den gewezen Prefect
van het Departement de monden van de Maas, bladz. 146: ‘Bekend is de gestrengheid, waarmede de krijgsopschrijving, ten tijde der Fransche overheersching, werd ten uitvoer gebragt, vooral in de Departementen de Zuiderzee en de monden van

{==42==} {>>pagina-aanduiding<<}
de Maas. De Prefect van het laatstgenoemde Departement zag op zijne lijst een' Conscrit uit den Brielle, die, gelijk uit de hem voorgelegde stukken overtuigend bleek, gevaarlijk ziek lag; doch vergeess: Ik moet hem zien! riep hij. De ongelukkige werd op zijn ziekbed naar Rotterdam gevoerd, in de zaal, waar de Prefect voorzat, gebragt, en - gaf voor zijne oogen den geest!’
5o. gelijkt, in alles, zijn broertje van verleden jaar als twee droppelen waters. Zagen wij toen den jongen met genoegen verschijnen, heetten wij hem toen gulhartig welkom in de letterwereld, ook deze spruit nemen wij volgaarne in onze bescherming, wenschen en spellen haar nog een aantal medgezellen, en den ouderen het noodige en verkwikkelijke, om tot volmaking van hun kroost met lust en ijver werkzaam te zijn!
6o. Ten achttienden male biedt de schrijver en uitgever der goede Burgerije van Groningen zijn boeksken aan; wie zou den ouden, goeden bekende thans kunnen van de hand wijzen? En waarom zou men dat ook? Voor 25 centen ontvangt men hier, buiten het gewone, eenige Mengelingen, die voor vroegere niet behoeven te wijken; wij zeggen meer: die, in nuttige strekking, die van menig jaarboekje op velin-papier en verguld op snede achter zich laten. Ga vrij voort, vriend hazelhoff! Wij juichen uwe pogingen van heeler harte toe!









Mietje en haar Broertje, enz. Met Plaatjes. Te Amsterdam, bij H. Frijlink. 8o Bl. f :-90.

Onderhoudende Vertellingen voor Kinderen. Met Platen. Te Amsterdam, bij H. Frijlink. 96 Bl. f :-90.

De Naarstigheid der Kinderen beloond, enz. Door C. Muller, Leeraar te Zijderveld. Met Plaatjes. Te Haarlem, bij de Erven F. Bohn. 118 Bl. f :-60.

Eerste en tweede honderdtal leerzame Verhalen, enz. Door H.C. Schmid. Een Leesboek voor de Scholen. Te Amsterdam, bij ten Brink en de Vries. 203 Bl. f :-60.

Het verloren Kind, en de Kapel in het Bosch. Door H.C. Schmid. Met Platen. Te Amsterdam, bij ten Brink en de Vries. 71 Bl. f :-60.



{==43==} {>>pagina-aanduiding<<}
De arme Hendrik, of de Pelgrimshut op den Weissenstein. Uit het Hoogduitsch. Met Platen. Te Amsterdam, bij ten Brink en de Vries. 86 Bl. f :-80.

Klein Geschenk aan de lieve Nederlandsche Jeugd, van hare heilwenschende Vriendin P. Moens. Met Plaatjes. Te Amsterdam, bij ten Brink en de Vries. 86 Bl. f :-60.

Gedichtjes voor Kinderen. Tweede Druk. Te Groningen, bij J. Römelingh. 72 Bl. f :-20.

Nuttige Uitspanningen voor de Nederlandsche Jeugd. Door C. Muller. Tweede Druk. Met Platen. Te Amsterdam, bij ten Brink en de Vries. 103 Bl. f :-90.

Lettergeschenk, of kleine Tafereelen tot vorming van het jeugdig hart. Door Mejufvr. C.M.D.E. Met Platen. Te Amsterdam, bij Schalekamp en van de Grampel. 104 Bl. f :-80.

Ferdinand en zijn Vader, of Gesprekken over Natuur en Kunst. Met 26 Figuren. Door J. de Keyzer. Te Amsterdam, bij Schalekamp en van de Grampel. 157 Bl. f 1-10.

Leesgeschenk, bestaande in Verhalen en Gesprekken, enz. Door J.H. du Sart. Met Platen. Te Amsterdam, bij Schalekamp en van de Grampel. 84 Bl. f :-80.

Mogt het u behagen! of belangrijke Tafereelen, geschetst door een' Landprediker. Uit het Engelsch, door A.M. Moens. Met Platen. Te Amsterdam, bij C. Schaares. 308 Bl. f 2-20.

De Tweelingzusters; of de Voordeelen van den Godsdienst. Uit het Engelsch van Miss Sandham, naar de achtste Uitgave, door A.M. Moens. Met Platen. Tweede Druk. Te Amsterdam, bij ten Brink en de Vries. 285 Bl. f 2-20.

De nieuwe Schatkamer voor de Nederlandsche Jeugd. Met Platen. Te Franeker, bij G. IJpma. 213 Bl. f 1-50.

Karl Hahn, Bouwstoffen voor de Jeugd, enz. Naar den vierden Hoogduitschen Druk. Te Groningen, bij G. Wouters. 323 Bl. f 1-50.


{==44==} {>>pagina-aanduiding<<}

Zichier wederom omtrent anderhalf dozijn kinderboekjes voor onderscheiden leeftijd en vatbaarheid! Hadden, in onze jeugd, ouders en leermeesters moeite, om den leer- en leeslust van het weetgierig kroost, met, bij kinderen vooral, zoo onmisbare afwisseling, naar eisch te voldoen; hoe volop, gelukkige Jeugd van den tegenwoordigen tijd! kunt gij thans uwe edelste behoeften - verlichting van verstand, vermeerdering van kennis, beschaving van den geest, en vorming van het hart - bevredigen! Indien maar niet de overvloed zelf hier ten laatste nadeelig werke! Immers,

Zoo schaarschheid de waardij der dingen rijzen doet, 
Dan is het vele niet, maar 't beetre een wenschlijk goed. 

Doch, verblijden wij ons, dat wij bij het vele - misschien al te vele - tevens het betere, vergeleken met vroegeren tijd, mogen roemen. Met ter zijde stelling van zoodanige werkjes, welke ons min doelmatig, of ook geheel mislukt toeschenen, kondigen wij hier een aantal aan, welke wij, over het algemeen, durven aanbevelen. De betrekkelijke waarde van elk derzelven kunnen wij, van wege ons kort bestek, met geene mogelijkheid uiteenzetten. Het verkort uitschrijven der titels alleen beslaat reeds eene heele ruimte. Wij rangschikten dezelve eenigermate - niet naar gehalte, maar naar opklimmende jaren en vatbaarheid der lieve jeugd. Wij doorliepen ze alle, bezagen de meerendeels regt aardige, somtijds zelfs zeer fraaije, gekleurde en ongekleurde prentjes, namen voorts met verscheidene derzelven de proef bij eigen kroost, en noemen, ten gevolge daarvan, zonder daarom de overige uit te sluiten, als bijzonder voldoende aan derzelver bestemming, de boekjes van den kindervriend schmid (van wien ons nog niets ter hand kwam, dat niet soortelijk goed was), muller, p. moens, alsmede de beide uit het Engelsch vertaalde door a.m. moens. - Wij hopen, dat Lezers, Schrijvers en Uitgevers zich zullen tevreden houden met deze onze, wij erkennen dit gaarne, zeer onvolledige vermelding. ‘Ware het anders, het zou ons van harte leed zijn,’ zeggen wij in keuken-briefstijl: want ook hier is het wel degelijk: ‘Men doet, wat men kan; niet, wat men wij.’ - Wij hebben gezegd!





{==45==} {>>pagina-aanduiding<<}

Boekbeschouwing.

Bijbel voor de Jeugd. Door J.H. van der Palm. XVIIIde Stuk. Te Leiden, bij D. du Mortier en Zoon. 1829. In kl. 8vo. 248 Bl. f 1-20.

Dit stuk van den zoo bevallig geschreven Bijbel voor de Jeugd bevat het eerste gedeelte der Bijbelsche Tafereelen uit de Levensgeschiedenis van jezus; welke geschiedenis vervolgd wordt tot aan zijne terugreis uit Judea naar Galilea door Samarië, na zijn eerste verblijf te Jeruzalem. Zeer gepast bevat het eerste Hoofdstuk dier allerbelangrijkste geschiedenis eene soort van Inleiding, waarin de Schrijver, na kort en krachtig gesproken te hebben over de groote verhevenheid van jezus' persoon boven alle oude Godsmannen, het vooral noodig oordeelde, een standpunt te kiezen, van waar men het geheel behoorlijk zou kunnen overzien, om zich al deszelfs deelen in hunnen zamenhang en in hunnen natuurlijken dag te kunnen voor oogen stellen. Te dien einde handelt hij eerst over de bronnen der levensgeschiedenis van jezus, en, met verstandige vermijding der nieuwere twisten over den oorsprong der vier Evangeliën, alleenlijk opmerkt, dat het gevoelen meer weêrsproken dan wederlegd is, volgens 't welk joannes de drie vroegere Evangeliën als bekend ondersteld, en voornamelijk datgene heeft opgeteekend, wat binnen Jeruzalem met jezus was voorgevallen, en dienen kon, om zijn bijzonder oogmerk met het schrijven van zijn Evangelie in het licht te stellen. - Over de geloofwaardigheid dezer bronnen worden voorts zeer nuttige aanmerkingen medegedeeld, en verder gehandeld over het hooge standpunt, waaruit jezus beschouwd moet worden; een standpunt, bijzonder geschikt, om al hetgeen in de Evangeliën omtrent Hem verhaald wordt zich in het eenige

{==46==} {>>pagina-aanduiding<<}
ware daglicht voor te stellen; een standpunt, door de drie eerste Evangelisten overal ondersteld, maar door joannes, die later schreef, bij den aanvang van zijn Evangelie openlijk aan den dag gelegd; een standpunt, eindelijk, hetwelk men niet voor een aangenomen begrip te houden hebbe, slechts uitgevonden om de eer dier Geschiedschrijvers, die anders niet te redden zou zijn, te handhaven, maar hetwelk op den geheelen zamenhang der Goddelijke openbaringen, van de oudste tijden af, gegrond is. - Zeer goed, en op eene voor onze dagen allergepastste wijze, wordt dit denkbeeld ontwikkeld en aangedrongen, ten einde de geschiedenis van jezus nader te beschouwen, niet zoo zeer als van den wonderdoenden Profeet, den getrouwsten der Godsgezanten en den grootsten der menschen; maar veeleer als van den Verlosser der wereld, die uit den Hemel kwam, om niet alleen door Zijne leer en Zijn voorbeeld, maar ook door Zijn' dood en verheerlijking, een hemelsch Koningrijk van genade, heil en zaligheid te stichten; en die, in leven en in sterven, den oorspronkelijken adel onzer natuur gehandhaafd heeft.
Dit verhevene en ware oogpunt wordt in dit stukje volkomen volgehouden, bijzonder ook in het tweede, derde en vierde Hoofdstuk, waarin over zacharias, elizabeth en maria, en over de geb oorte en kindschheid van jezus gehandeld wordt; insgelijks in het vijfde Hoofdstuk, beschouwende joannes den dooper; welk Hoofdstuk wij, met veel genoegen, vergeleken hebben met het derde deel der Leerredenen van onzen van der palm, bl. 1-8. Doch wij willen geenszins ontveinzen, dat de Schrijver, tot ons leedwezen, zich, op bl 104, zoo sterk heeft uitgelaten over den oorsprong van den doop van joannes uit den doop der Proselyten of Jodengenooten. Niet dat wij het kwalijk nemen, wanneer iemand van een ander gevoelen is dan het onze! En wat zou een van der palm er zich ook aan kreunen, als hij verneemt, dat een onbekend Recensent van hem in gedachten verschilt? Maar het doet ons leed, dat hij zich zoo stellig uitdrukt over iets, dat

{==47==} {>>pagina-aanduiding<<}
sedert lang door voorname geleerden in twijfel is getrokken, en waarvan het tegenovergestelde gevoelen veel meer tot eer van joannes en van jezus zelven verstrekken kan. Reinigingen waren in dien tijd zeer sterk in gebruik; en niemand kon het dus vreemd vinden, of als eene laakbare nieuwigheid beschouwen, wanneer door door joannes eene geheel nieuwe soort van reiniging werd vereischt, ter bekeering bij het naderen van het Koningrijk der Hemelen; en Recensent is van oordeel, dat de Heer van der palm, indien hij het veel waarschijnlijker gevoelen omhelsd had, daarvan meer partij had kunnen trekken, om aan te toonen, hoe zeer heiligheid vereischt werd, om een geschikt burger van het naderende Godsrijk te zijn. Althans op het crediet van eenen Hoogleeraar in de gewijde oudheden, en wel van iemand, die zoo wijdberoemd is, zou men alligt gelooven, dat het doopen geene nieuwigheid was onder de Joden van dien tijd.
Wij gaan over tot het zesde Hoofdstuk, waarin de doop van jezus en zijne verzoeking in de woestijn. Met volkomene goedkeuring zagen wij de voorzigtigheid, waarmede de Schrijver spreekt over de wijze, waarop jezus de jaren van zijne jongelingschap en van den aanvang zijns mannelijken levens heeft doorgebragt, en de korte, doch genoegzame opgave der redenen van het stilzwijgen der Evangelisten wegens al dien tijd. Ook kunnen wij niet genoeg roemen 's mans voorstelling van jezus' doop, en van hetgeen daarbij gebeurde. Wat verder het vasten en de verzoeking van jezus betreft, uitmuntend komt ons voor alwat de Schrijver hierover heeft te boek gesteld; en wij bewonderen, bij het lezen daarvan, 's mans vernuft, oordeel, en diepen eerbied voor jezus.
Dan, wij moeten voortgaan, en, om onze recensie niet te breed te maken, zeggen wij, met een enkel woord, dat die zelfde eerbied voor jezus ook in de behandeling der overige Hoofdstukken allerwegen doorstraalt, en dat daarin gedurig in het oog gehouden is het belangrijk standpunt, waaruit hij den Verlosser steeds wilde

{==48==} {>>pagina-aanduiding<<}
beschouwd hebben. In hoe verre hij, echter, het gebrekkige en zeer onvolledige van zijn vorig stukje in het onderhavige hebbe aangevuld, en aan onzen wensch bij de vorige recensie, bl. 320, voldaan, willen wij des te minder onderzoeken, daar wij het tegenwoordig stukje met het grootste genoegen en met wezenlijke stichting gelezen hebben. Mogt het den waardigen man vergund zijn, ook dezen Bijbel voor de Jeugd even gelukkig te voltooijen!
Eene kleine aanmerking, ten slotte, over de spelling. Bl. 2 vond Recensent oirkonde. Dit is mogelijk eene schrijf- of drukfout, in plaats van oorkonde, zoo als het door 's mans ambtgenoot, den Hoogleeraar siegenbeek, gespeld wordt.





Archief voor Kerkelijke Geschiedenis, inzonderheid van Nederland. Verzameld door N.C. Kist en H.J. Roijaards, Theol. Doct. en Prof. te Leiden en Utrecht. Iste Deel. Te Leiden, bij S. en J. Luchtmans. 1829. In gr. 8vo. XIV en 398 bl. f 4-60.

Deze allezins belangrijke onderneming zal buiten twijfel veler goedkeuring wegdragen. Overtuigd van de groote nuttigheid eener vlijtige beoefening der Kerkelijke Geschiedenis, vingen drie Hoogleeraren gemeenschappelijk het werk aan. Doch, eer dit eerste Deel in het licht verscheen, overleed een hunner, th. adr. clarisse, tot droefheid van allen, die bevordering van Christelijke kennis en ware godsvrucht op prijs weten te stellen. Nogtans wordt ééne bijdrage van diens hand medegedeeld. Moge het treurig afsterven van zoo bekwamen en waardigen medeärbeider de uitgave vertraagd hebben, wij verheugen ons, dat de beide Schrijvers, die dezelve bezorgden, zich opgewekt gevoelden, om met verdubbelden ijver voort te gaan in het volbrengen der opgenomene taak.
Om onze lezers, in wier handen dit nuttige werk niet

{==49==} {>>pagina-aanduiding<<}
alreede is, deszelfs geest en strekking eenigermate te doen kennen, willen wij hier mededeelen, wat de Heeren kist en roijaards dienaangaande in het Voorberigt zeggen: ‘Wij hebben daarbij de Kerkelijke Geschiedenis in haren ruimsten omvang, en dezen onder bepaalde rubrieken, voor onze aandacht. Beoefening der Kerkelijke Geschiedenis; algemeene Geschiedenis der Christelijke Kerk; Geschiedenis der Christelijke Leer en Schrijvers; Christelijke Archaeologie; Kerkelijk Regt; Nederlandsche Kerkgeschiedenis, en Berigten of mededeelingen, den tegenwoordigen toestand en (de) lotgevallen des Christendoms, of merkwaardige stersgevallen, betreffende, - zullen zoo vele hoofdvakken zijn, die wij ons ter behandeling kiezen.’ Aan deze opgave beantwoordt dan ook de inhoud des eersten Deels. Zeer gepastelijk is de eerste plaats ingeruimd aan eene belangrijke Verhandeling van den Hoogl. roijaards, over den voorlgang van de beoefening der Geschiedenis, ook van die der Christelijke Kerk. Na bepaald te hebben, wat men door Geschiedenis verstaan moet, maakt de Schrijver eenige aanmerkingen over Mythen en overleveringen, die bij de volken der oudheid het historisch tijdvak voorafgingen. Daarna wijst hij aan, hoe gewoonlijk dan Geschiedenis, in den vorm van Jaarboeken, Verhalen, enz. volgt. Later, bij toenemende ontwikkeling en beschaving der volken, wordt de behandeling kritisch en planmatig. Eindelijk heeft men Pragmatische Geschiedenis. Van het gezegde wordt toepassing gemaakt op de Kerkelijke Geschiedenis, en wel bijzonder op die der Oostersche en
Grieksche, op die der Latijnsche en der Nieuw-Europesche Kerken. - Wij lazen deze Verhandeling met groot genoegen. Moge taal of stijl misschien hier of daar iets te wenschen overlaten, wij willen op kleinigheden niet hechten. - Een klein stukje van dezelfde hand loopt over het belang van Historische Traktaatjes en Kerkelijke Aktenboeken voor de Kerkelijke Geschiedenis.
Onder de rubriek Algemeene Kerkgeschiedenis worden twee stukken medegedeeld: De Kerk en het Patriar-
{==50==} {>>pagina-aanduiding<<}
chaat van Aquileja, en: Over den oorsprong en voortgang van den Aflaathandel, beide door kist. Een koperen penning, vóór eenigen tijd in den Bommelerwaard gevonden, en op genoemde Kerk betrekking hebbende, gaf aanleiding tot een onderzoek, waarvan de uitkomst hier wordt medegedeeld. Wij danken den geleerden Schrijver voor de moeite, aan deze Verhandeling besteed. Dezelve verspreidt licht over een minder algemeen bekend gedeelte der Kerkelijke Geschiedenis. Groot was oudtijds het aanzien der kerk van Aquileja, aan het uiteinde van den Adriatischen zeeboezem gelegen. Dezelve had eigene Patriarchen, en dursde geruimen tijd van Rome verschillen. - De kleine bijdrage over den oorsprong en voortgang van den Aflaathandel, op zichzelve misschien minder belangrijk en welligt hierom door den Hoogleeraar slechts als herinnering aangeboden, staat in verband met eene uitvoeriger Verhandeling over den Pauselijken Aflaathandel in Nederland. Te regt merkt de Schrijver aan, dat het wijzigen en verligten van kerkelijke straffen, welke op verschillende misdrijven en overtredingen bepaald waren, de eerste aanleiding tot den Aflaathandel, op eene grootendeels onschuldige wijze, heeft gegeven. Voorts lezen wij hier, dat het, reeds sedert de zesde eeuw, gewoonte was geworden, om, in sommige gevallen, de vastgestelde boetedoeningen met andere, welke voor den toestand des overtreders beter berekend schenen, te mogen verwisselen. Venema, in zijne Hist. Eccles., (IV. p. 219.) vermeldt het ontstaan der indulgentiën, of aflaten, in de vierde eeuw, en geeft te
kennen, dat aan den Bisschop de magt gelaten was, om, naar gelange der omstandigheden, den tijd der kerkelijke boetedoening, d.i. den tijd, die bepaald was, om blijken van berouw en verbetering te geven, te verkorten of te verlengen. Toonde een boeteling ware godsvrucht en veredelde gezindheid, zoo was het doel bereikt, en geene straf meer noodig. Deze kwijtschelding of verzachting (indulgentia, aflaat, verkorting of vermindering van straf) getuigt alzoo van een' liefderijken

{==51==} {>>pagina-aanduiding<<}
geest, die zedelijkheid bedoelt. Ten tijde van augustinus, zoo als venema aanmerkt, kwam echter de burgerlijke Overheid ook weleens tusschenbeiden, om eenige verzachting in de kerkelijke straffen te bewerken. Hoe zeer eene zaak, die eerst alleen tot de kerkelijke tucht behoorde, allengs ontaardde, is bekend.
Als bijdrage tot de Geschiedenis der Christelijke Leer en Schrijvers, ontvangen wij iets over den geest en de denkwijze van geert groete, kenbaar uit zijne schriften, door wijlen th. adr. clarisse, met aanteekeningen van Prof. j. clarisse. Een vervolg hierop wordt beloofd. - Onder de afdeeling: Kerkelijk Regt, vindt men eene Vergelijking der nieuwere, thans in werking zijnde, Europesche Concordaten en Concordaatsbullen met die van Nederland, door roijaards. Vooraf gaan Historische Aanmerkingen over de Concordaten. De Hoogleeraar wilde geene beredeneerde beoordeeling der Concordaten geven, dewijl de tijd daarvoor nog niet rijp schijnt te zijn. Ja, het is een teeder punt, dat hier wordt behandeld. Na verloop van jaren zal men beter kunnen zien, of al die Concordaten aan de heilige zaak des Christendoms meer nadeel of voordeel toebragten. - Verder komen in het Archief twee stukken voor, die tot de Kerkelijke Geschiedenis van Nederland betrekking hebben. Het eerste is getiteld: De Pauselijke Aflaathandel, ook in deszelfs invloed op de Kerkhervorming in Nederland, door kist. Hier worden verscheidene bijzonderheden vermeld, welke belangstelling verwekken; terwijl men tevens de hooge waarde der gezegende Hervorming zoo veel te levendiger gevoelt. Over het fac simile van twee aflaatbrieven, en over bijlagen, welke ter opheldering dienen, zal menig lezer zich verheugen. De geheele Verhandeling heeft, naar ons oordeel, eene niet geringe waarde. - Onder dezelfde rubriek volgt nog eene Bijdrage tot de Geschiedenis van den Nederlandschen Volksgeest in de XVIde Eeuw,
tegenover de Spaansche Inquisitie, door roijaards. Na eenige aanmerkingen, over ontwakende zucht voor

{==52==} {>>pagina-aanduiding<<}
vrijheid hier te lande, wordt een Traktaatje medegedeeld, dat, als verdicht stuk, misschien geene groote waarde moge hebben, maar toch uitnemend kon dienen, om, in die dagen van spanning en gevaar, velen ter waarschuwing te strekken, en den beteren volksgeest bij voortduring opgewekt te houden.
Onder de Berigten enz. vindt men eindelijk eenen Brief over th. adr. clarisse, door Prof. j. clarisse. In meer dan één opzigt is deze brief belangrijk. Het viel den vader zwaar, over den hartelijk geliefden en diep betreurden zoon te schrijven. Alwat wij hier lezen, ademt Christelijken ootmoed, stille onderwerping, en een vertrouwend berusten in het hooge bestuur van Hem, die liefde is. De brief heeft iets eenvoudigs en schoons, dat elken lezer moet treffen en roeren, die gevoel heeft voor het goede en edele. Met weinige trekken wordt de vorming en ontwikkeling van den jongen clarisse ons hier geschetst; het is, alsof wij den knaap op vaders studeerkamer al spelende zien leeren, of, onder leerzaam gesprek, vervolgens aangename wandelingen doen, en alzoo zijnen geest steeds meer verrijken met eenen schat van kundigheden, welker gebruik, ware hem langer leven op aarde ten deel gevallen, hier nog veel en velerlei nut voor kerk en burgermaatschappij had kunnen stichten. Zijne gedachtenis blijve in zegening, en spore menigen jongeling aan, om op de baan der wetenschappen zoo loffelijk voorbeeld te volgen!
Wij hebben een kort verslag van den inhoud des werks gegeven. Deze onze aankondiging strekke tevens ter aanprijzing. Wij hopen, dat het de bekwame Schrijvers niet aan lust of aanmoediging zal ontbreken, om hunnen nuttigen arbeid voort te zetten. Zij willen hun Archief niet als een nieuw Tijdschrift aangemerkt hebben, en bepalen daarom niet, hoe spoedig er een tweede Deel zal volgen. Naar gelange van omstandigheden zullen zij hierin te werk gaan, doch vleijen zich, jaarlijks één, liefst minder lijvig, boekdeel te kunnen leveren. Wij keuren dit voornemen allezins goed. Wanneer men aan tijdsbepaling te

{==53==} {>>pagina-aanduiding<<}
zeer gebonden is, sluipt er door overhaasting ligt eenige onnaauwkeurigheid in. Belangrijke zaken wekken nog meer belangstelling, wanneer ze in een' schoonen en edelen stijl voorgedragen worden.




H.C. van Hall, Med. Doct., Hoogleeraar te Groningen, Verhandeling, inhoudende eene Beschrijving van de Hennepteelt in Nederland. Te Groningen, bij J. Oomkens. 1828. In gr. 8vo. 60 Bl. f :-60.

Wij mogen ons in ons vaderland niet beroemen, vele geschriften over den Landbouw te bezitten. Het groot belang ondertusschen der Landbouwkunde zal wel niemand in twijfel trekken. Het is daarom eene aangename taak voor ons, dat wij een oorspronkelijk werk over een onderwerp mogen aankondigen, hetwelk eene bijzondere betrekking heeft op den Landbouw van ons vaderland. Het is eene met zorg bewerkte monographie van de Hennepteelt, welke zich door duidelijkheid bijzonder aanbeveelt. - In de inleiding maakt de Heer van hall zijne lezers met de natuurlijke historie van den hennep, zoo veel noodig was, bekend, en handelt vervolgens: over de plaatsen, waar de hennep hier te lande verbouwd wordt; over den grond, waarin hij het beste slaagt (een losse, met veel humus gemengde en eenigzins vochtige kleigrond namelijk); over de plaats in de vruchtopvolging (de hennep volgt vooral goed op aardappelen); over de grondbewerking en bemesting; over de zaaijing; over de verdere behandeling van den hennepäkker, en de rampen, die deze teelt de duchten heeft (de padden kunnen wij niet voor schadelijk rekenen, gelijk sommigen volgens bl. 27 beweren; deze toch zouden eêr nuttig zijn, door het verslinden van insekten); over de inoogsting en verdere bewerking van den hennep; en eindelijk over de opbrengst en het veelvuldig gebruik van lint en zaad.





{==54==} {>>pagina-aanduiding<<}

Geschiedenis van de verwoestingen, door de Rupsen in het jaar 1829 aangeregt in de Provincie Groningen; opgemaakt op last van de Commissie van Landbouw in dat gewest, door H.C. van Hall, Hoogleeraar te Groningen. Te Groningen, bij J. Oomkens. 1829. In gr. 8vo. 30 Bl. f :-40.

De rupsen, die in de maand Julij in de provincie Groningen zulke ontzettende verwoestingen hebben aangeregt, behoorden hoofdzakelijk tot twee vlindersoorten; den kleinen Witjesvlinder (Papilio Rapae L.) en den Gamma-vlinder (Noctua Gamma L.). Van deze laatste soort had reaumur reeds eene vernieling beschreven, die zij in Frankrijk in het jaar 1735 had aangeregt. Deze rupsen vernielden in de provincie Groningen vooral het zomerkoolzaad, de erwten, het vlas en de meeste moesgewassen; tarwe, rogge, gerst en haver bleven algemeen onaangetast. Zoo men zich op de opgaven der verschillende Gemeentebesturen verlaten mag, beliep de geheele schade in meergemelde provincie meer dan 3 tonnen gouds (f 316,483-50). De hulpmiddelen tegen deze en dergelijke rampen moet men vooral zoeken in het sparen van vogels en andere dieren, die de Voorzienigheid verordend heeft, om deze insekten binnen de behoorlijke grenzen te houden.





Levensschets van den Hoogleeraar Petrus Driessen; uitgesproken in eene Vergadering van het Natuur- en Scheikundig Genootschap te Groningen, door J. Munniks, Med. et Ch. Dr. enz. Te Groningen, bij J. Oomkens. 1829. In gr. 8vo. Met de Afbeelding (Schaduwbeeld). In gr. 8vo. 39 Bl. f :-60.

De Hoogleeraar driessen, in 1753 te Groningen geboren, aldaar aan de Hoogeschool opgekweekt en in

{==55==} {>>pagina-aanduiding<<}
1775 tot Med. Dr. bevorderd, vervolgens door eene langdurige buitenlandsche reis, en bijzonder door een verblijf van een geheel jaar te Weenen onder de leiding van jacquin gevormd, heeft in ons vaderland zeer groote verdiensten omtrent de beoefening der Scheikunde verworven. Zijn akademisch leven behoorde geheel aan de Groningsche Hoogeschool, waar hij alle trappen van openbaar Leeraar doorliep, eerst Lector, vervolgens buitengewoon, en, na eene afgewezene benoeming tot Hoogleeraar te Harderwijk, eindelijk gewoon Hoogleeraar aan dezelve zijnde, die hem in gevorderden ouderdom, den 11 Januarij 1828, verloor.
De herinnering van levensbijzonderheden van verdienstelijke vaderlandsche Geleerden heeft altijd hare waarde; en in zoo ver verheugen wij ons, dat deze Levenschets in het licht gegeven is, die zich overigens noch door den stijl, noch door belangrijken inhoud bijzonder onderscheidt. De Opsteller verlangt, dat dezelve met toegevendheid gelezen worde; en wij willen de onbescheidenheid niet hebben, zijn billijk verzoek onvervuld te laten, met hem wenschende, ‘dat de geleerde wereid, dat de Groningsche Hoogeschool, en het Natuur- en Scheikundig Genootschap nog langen tijd voor dergelijke treffende en onherstelbare verliezen mogen bewaard en beveiligd blijven!’





Dissertatio Juridica Inauguralis de Procuratoribus Judicialibus, quam..... pro gradu Doctoratus summisque in Jure Romano et Hodierno honoribus ac privilegiis, in Academia Lugduno-Batava, rite ac legitime consequendis, publico ac solemni examini submisit Petrus Mabé, Junior, Harlemensis, ad diem VII Januarii 1829. Harl. apud V. Loosjes. 1829. 8vo.

Deze verhandeling van zulk een ervaren en achting-
{==56==} {>>pagina-aanduiding<<}
waardig Procureur, als de Heer mabé, over den aard van zijn Ministerie, en de geschiedenis van deszelfs opkomst en volmaking, met aanwijzing, wat er ten opzigte dier instelling nog te verbeteren valt, hebben wij met het hoogste genoegen gelezen; en, ware het stuk ons vroeger ter hand gesteld, wij zouden het reeds eerder met lof hebben aangekondigd.
Na dertien jaren den post van Procureur te hebben waargenomen, (Dissert. p. 58) heeft de Heer mabé verkozen bovendien in de Regten te promovéren, zich te dien einde, ingevolge de Wet, onderwerpende aan de meerdere moeijelijkheid eener openbare bevordering. Hij heeft zijne Dissertatie geschreven over de Procureurs, en verdeelt alzoo zijne stof, (bl. 3) dat hij eerst handelt over de Procureurs volgens de wetten en instellingen in Nederland, vóór de invoering der tegenwoordig in werking zijnde Wetboeken; ten tweede, over de Procureurs volgens de wetten en instellingen in Frankrijk, vóór de invoering aldaar der gezegde Wetboeken; en ten derde, over de Procureurs of Avoués, volgens de thans nog in werking zijnde Wetgeving.
Elk dezer drie Hoofdstukken is, met historische en judiciéle kennis, naauwkeurig en duidelijk, kort en krachtig behandeld. In het derde Hoofdstuk (bl. 32-35) geeft de kundige Schrijver de vier voornaamste veranderingen op, welke in Nederland, ten opzigte der regtsbedeeling, door de hedendaagsche Wetgeving zijn ingevoerd; en daaraan hebben wij alzoo te danken: 1o. De afscheiding der regtsbedeeling van het burgerlijk beheer: want te voren, gelijk de Schrijver aantoont, werden Overheidsambt, Wetgevend gezag, en handhaving des Regts onderling verward. 2o. Eenheid in regtsvordering; terwijl te voren overal verschil was tusschen de keuren en gewoonten van de eene plaats en die der andere. 3o. Meerdere openlijkheid der behandeling, inzonderheid van strafzaken, waarin echter de publiciteit der debatten door het Besluit van 11 Dec. 1813 vernietigd is. (Nu! bij de nieuwe Wetgeving zal die publiciteit der debatten wor-
{==57==} {>>pagina-aanduiding<<}
den hersteld.) 4o. Dat de vonnissen (met uitzondering van criminéle zaken, omdat de uitspraak over schuld en onschuld afhangt van de innerlijke overtuiging der gezworenen weleer; der Regters, oordeelende als Gezworenen, tegenwoordig) de gronden aanwijzen, waarop zij geslagen zijn. Op dit laatste punt merkt de Heer mabé te regt aan, (bl. 35) dat die gronden duidelijk en behoorlijk ontwikkeld moeten worden voorgedragen; waaruit dan tevens, naar ons oordeel, voortvloeit, dat de vonnissen ook niet al te wijdloopig moeten gesteld worden. Wij zeggen dit bij ondervinding. Het al te veel en het al te weinig motivéren hebben beide dit ongerief, dat Partijen, hetzij bij gebrek, hetzij bij overvloed van redenen, door eene al te omslagtige opgave van al het vóór en tegen, niet raden kunnen, waarom zij
eigenlijk en voornamelijk eene zaak gewonnen of verloren hebben; en dit doet de verliezende Partij wel eens zich hooger beroepen, zonder genoegzamen grond.
Bl. 55 en verv. geeft de Schrijver zijne bezwaren op tegen zekere wetsbepalingen. Vooreerst moeten de Procureurs een afzonderlijk boek houden, door den Voorzitter van het Geregtshof of de Regtbank geviseerd, waarop zij de sommen aanteekenen, welke zij van hunne Cliënten ontvangen, en de verschotten, die zij voor hen doen. Om onderscheidene redenen is de opvolging dier Wet onmogelijk, en zij wordt dan ook vrij algemeen verwaarloosd. Nimmer behooren wetten te worden gemaakt, die niet kunnen worden gehandhaafd; en, voor zoo ver er zulke wetten bestaan, gelijk de onderhavige omtrent dat afzonderlijk boek of register, behooren zij te worden afgeschaft. Ten tweede behoort het Tarief, in schijn ten voordeele der Procureurs, maar inderdaad ten voordeele der Partijen, te worden verbeterd. Want niet alleen is het onbillijk, dat het Tarief zoo laag gesteld is in een land, waar, althans in de Noordelijke gewesten, zoo weinig regtsgedingen worden gevoerd, en waar het groote voordeel der Fransche Avoués, uit den openbaren verkoop van vaste goederen in vele gevallen spruitende, aan onze Procu-
{==58==} {>>pagina-aanduiding<<}
reurs ontnomen is; maar inzonderheid is het hard, vermits het Tarief eigenlijk slechts bepaalt, in welke kosten de onderdoende Partij gehouden is, dat daardoor de zegevierende Partij alles betaalt, wat zijnen Procureur boven het Tarief naar billijkheid en gewoonte toekomt, en (let wel) ook de rekening van zijnen Advocaat bijna geheel; omdat van besognes van den Advocaat niets, van zijne Pleitrede slechts tien, en van die eens Procureurs slechts zes franken in taxe komen. Het gevolg hiervan is, dat hij, die eene regtmatige, doch geringe vordering heeft, al vaak beschroomd is zijne zaak door te zetten, uit vrees, dat hij, bij den voordeeligsten uitslag van het Proces, nog meer aan zijne Practizijns zal moeten betalen, dan
hij immer van Partij kan terug bekomen. Deze onregtvaardigheid moet verholpen worden.
Overigens is het Ministerie der Procureurs tegenwoordig veel aanzienlijker, dan in den ouden tijd (zie bl. 44): want, bij ontstentenis van Advocaten, kunnen zij geroepen worden om zitting te nemen in een Geregtshof of Regtbank, waar het vereischt getal van Regters of Plaatsvervangers, om de eene of andere reden, ontbreekt. En hij, die tien jaren Procureur geweest is, kan tot Regter of Officier van Justitie worden benoemd, al heeft hij geenen regtsgeleerden graad.
Hoe noodig en onmisbaar de oprigting van den Hoogen Raad is, wordt bl. 41 duidelijk aangetoond. De Heer mabé had er nog kunnen bijvoegen, dat de handhaving van Art. 177 en 179 der Grondwet, op eene regelmatige wijze, zonder Hoogen Raad onmogelijk is.
De zesde der achteraan gevoegde stellingen, of theses, dat eene wetsbepaling, die de ligchaamsstraffen, inzonderheid het brandmerk, afschafte, loffelijk zou zijn geweest, wordt door den Recensent en alle Vrijzinnigen van harte ondersteund.
De correctie is, over het algemeen, vrij naauwkeurig; alleen hindert op bl. 4, reg. 6 van ond., non eguisse voor eguisse.





{==59==} {>>pagina-aanduiding<<}

Staat- en Aardrijkskundige Beschrijving van het Koningrijk der Nederlanden, of der XVII Nederlandsche Provinciën, benevens het Groothertogdom Luxemburg. Door N.G. van Kampen. Tweede, Herziene en veel vermeerderde Druk. Met eene geheel nieuwe Kaart. Te Haarlem, bij de Erven F. Bohn. In gr. 8vo. 478 Bl. f 4-20.

Verkorte Geschiedenis der Nederlanden, of der XVII Nederlandsche Gewesten, van de vroegste tijden tot op den Vrede van Parijs in 1815. Door N.G. van Kampen. Met Platen. In II Deelen. Tweede, herziene Druk. Te Haarlem, bij de Erven F. Bohn. In gr. 8vo. Te zamen 1148 Bl. f 9-80.

Verdiende iemand de eervolle onderscheiding, welke hem ten deel viel, dan is het voorzeker de Heer n.g. van kampen, onlangs geroepen als Hoogleeraar aan het Athenaeum te Amsterdam. Sinds lang was deze Geleerde door zijnen ijver, door het grondige van zijne schriften in verschillende vakken, door den goeden geest en den belangwekkenden toon van zijne geschiedkundige werken allergunstigst bekend; en wij twijfelen er niet aan, of ons beschaafd Publiek beschouwt met ons deze onderscheiding als een regt, hetwelk hem reeds lang had mogen wedervaren. Menig billijk beoordeelaar van 's mans letterarbeid, vooral menig voormalig kweekeling der Leidsche Hoogeschool, die van kampen kende in zijne bekwaamheid, om zijne uitgebreide kundigheden mede te deelen, en den smaak voor het wezenlijk goede en schoone bij den jeugdigen beoefenaar der letteren op te wekken, vroeg reeds sedert jaren: Waarom is van kampen nog geen Professor? Eer hebbe dus de Magt, welke dezen Geleerde nu eindelijk naar verdienste wist te waarderen, en, door hem te verbinden aan het Amsterdamsch Athenaeum, aan hetzelve nieuwen luister toe-
{==60==} {>>pagina-aanduiding<<}
voegde! Maar grootere eer hebbe het Nederlandsch Publiek, hetwelk zoo veel vroeger en nog aanhoudend toont prijs te stellen op 's mans letterarbeid; getuige de tweede drukken der beide bovenstaande werken, wier noodzakelijkheid ten blijk verstrekt van het gunstig onthaal, door onze Landgenooten aan deze werken verleend.
Beide deze werken zijn, bij het in 't licht verschijnen der eerste uitgave, in dit tijdschrift met hoogen lof aangekondigd (*), en bij die gelegenheid is een breedvoerig berigt gegeven van derzelver inhoud en inrigting. Recensent heeft, om over de waarde dezer nieuwe uitgaven te kunnen oordeelen, in beide deze werken zulke plaatsen nageslagen, op welke vroeger aanmerkingen waren gemaakt, en heeft bevonden, dat de Schrijver van die aanmerkingen, welke gegrond en van genoegzaam gewigt waren, een nuttig gebruik heeft gemaakt. Bij de Beschrijving van het Koningrijk der Nederlanden heeft de Heer van kampen van vele sedert uitgekomene werken en openbaargemaakte officiéle opgaven thans met het beste gevolg gebruik gemaakt. De Verkorte Geschiedenis beslaat nu, door de bijvoeging van verscheidene belangrijke bijzonderheden, eenige vellen druks meer, dan de vroegere uitgave, zonder dat de prijs van het werk daarom verhoogd is. Beide werken wenschen wij bij voortduring het beste onthaal toe, opdat zij aan des Schrijvers doel mogen beantwoorden, en verstrekken tot bevordering der verbroedering tusschen onderscheidene deelen van Nederlands volk, door de kennis en waardering van elkanders geschiedenis, en tot verwijdering van alle duistere en onmaatschappelijke bestanddeelen, en uitbreiding der ware verlichting, beschaving, vrijheid en welvaart over het geheele grondgebied der Hereenigde Nederlanden.
Den Hoogleeraar van kampen zal het, hopen wij, ook in zijnen nieuwen werkkring, niet aan lust en tijd ontbreken, om het lezend Publiek op de vruchten van zijnen geest te blijven vergasten.





{==61==} {>>pagina-aanduiding<<}

De dichterlijk wijsgeerige Geest der Grieken, blijkbaar in hunne Taal en Fabelleer, door A.G. van Cappelle, Phil. Theor. Mag. Lit. Hum. Doct. Conrector der Latijnsche Scholen te Amsterdam. Te Amsterdam, bij de Gebr. Diederichs. 1828. In gr. 8vo. 240 Bl. f 2-20

De Derde Klasse van het Koninklijk Nederlandsche Instituut schreef, in 1825, als prijsvraag uit: Een onderzoek, hoe de wijsgeerige geest der Grieken uit hunne taal en fabelen kennelijk zij; om daaruit op te maken, in hoe ver de beoefening der Grieksche taal en fabelkunde tot echte wijsgeerte kan opleiden. De tegenwoordige verhandeling van den Heer van cappelle, broeder des onlangs overleden' Hoogleeraars, was het eenig ingekomen antwoord op deze vraag; en, schoon het oordeel der Klasse omtrent dit stuk op zichzelve niet ongunstig was, zoo was het zulks echter ten opzigte (d.i. als beantwoording) der voorgestelde vraag. Dit oordeel komt ons allezins juist voor. En de volgende opgaaf van den algemeenen inhoud en het beloop des boeks zal ligt onze lezers tot dezelfde overtuiging brengen.
Na eene inleiding over de eenheid en verscheidenheid in alle voortbrengselen der natuur, toegepast op werelddeelen en derzelver bewoners, vooral Azië en Europa, door de Grieken, wegens hunne ligging enz., als band en overgang vereenigd, komt de Schrijver, in Afd. I, op de taal der grieken. H. 1. Oorsprong der Grieksche Taal. H. 2. Vorm en zamenstelling der Grieksche woorden. Verscheidenheid der dialekten. H. 3. Schriften. Homerus. Plato. - Afd. II. De fabelleer der grieken. H. 1. Algemeene Beschouwing. H. 2. Tijden vóór homerus. H. 3. Invloed van homerus en hesiodus. H. 4. Veranderingen en wijzigingen van volgende tijden. H. 5. Verschil van karakter in de

{==62==} {>>pagina-aanduiding<<}
Grieksche en Oostersche Godsdienstbegrippen. H. 6. Bepaling en behandeling der Grieksche Mythologie. H. 7. Mythe van prometheus. Afd. III. Over den invloed der beoefening van grieksche taal-en fabelkunde op echte wijsgeerte. H. 1. Hoofdvereischten en kenmerken der echte Wijsgeerte. H. 2. Gunslige invloed der beoefening van Grieksche Taal- en Fabelkunde op echte Wijsgeerte. H. 3. Ongenoegzaamheid. Algemeene aanmerkingen. Overzigt.
Het loopt, meenen wij, dadelijk in het oog, dat hier vele belangrijke zaken behandeld worden, wel geschikt om eene niet min belangrijke slotsom op te leveren; maar ook dezulken, die met het bedoelde oogmerk niet in zoo naauw verband staan: waaruit dan ligt het besluit voortvloeit, dat het wezenlijk bedoelde niet zoo uitvoerig en grondig zal zijn in het licht gesteld, als men wel zoude wenschen.
Doch, wij hebben eigenlijk met de vraag van het Instituut niets te doen. De titel zelf van het boek geeft ons eenigermate een' nieuwen maatstaf of standpunt aan, daar het over den dichterlijk wijsgeerigen geest der Grieken handelt; welk midden tusschen, of vereeniging van, Oostersch en Westersch de Schrijver dan ook gedurig aanwijst en behandelt. En inderdaad hij doet dit, in de reeds vermelde Hoofdstukken, op eene wijze, die van zijne geleerdheid, goed oordeel en vooral gematigdheid blijken draagt. Deze gematigdheid vinden wij met name bij de beschouwing der fabelkunde, waar de Heer van cappelle een, zoo het ons voorkomt, verstandig midden houdt tusschen hen, die hier enkel geschiedenis, hen, die er groote natuurkundige geheimen, en hen, die er louter spel der verbeelding zoeken; zoo als ook in andere zaken, hieraan verbonden.
Op enkele plaatsen komt ons echter zijn gestelde min juist voor; b.v.H. 2. bl. 41. lezen wij: ‘De uitdrukking der gedachten door woorden ontstaat uit de behoefte tot mededeeling aan anderen, en is uit haren aard tweeledig, te weten: 1o. het onderwerp, waarvan men

{==63==} {>>pagina-aanduiding<<}
spreekt (subjectum), en 2o. hetgeen van dit onderwerp gezegd wordt (praedicatum). Naamwoord en werkwoord zijn alzoo de hoofddeelen eener rede in iedere taal. Zij staan tot elkander in dezelfde verhouding, als stof en eigenschap, werktuig en kracht, ligchaam en geest, of welke andere vergelijking men hier de voorkeur wil geven. Doch even als de eigenschap eener stof door het onderling verband der deelen wordt gekenmerkt; gelijk de kracht van het werktuig door eene middenoorzaak, (bij voorbeeld de hand, het water, de lucht of iets dergelijks,) wordt uitgeoefend; of even als de werking der levenskracht in het ligchaam zich door middel der zenuwen en pezen [spieren] openbaart, zoo wordt ook tot de aaneenschakeling eener rede de hulp der koppelwoorden vereischt, om een verstaanbaar geheel uit te maken.’ - Recensent verklaart, dat dit voor hem geen verstaanbaar geheel is. Aan de waarheid wil hij niet twijfelen; maar zij is, in weerwil van al de gegevene ophelderingen, te zeer ingewikkeld, om door hem en zijns gelijken begrepen te worden. De zon verwarmt; ziedaar een zeer verstaanbaar geheel, zonder koppelwoord. De zon verwarmt mij; ziedaar er iets bijgevoegd, dat geen koppelwoord is, maar het werkwoord eenigermate tot een koppelwoord maakt. Geldt niet, hetgeen de Schrijver zegt, meer van het bijvoegelijke naam- dan wel van het werkwoord? Is dit laatste niet met meer regt eene zamenstelling uit het bijvoegelijke en het koppelwoord te achten? De zon verwarmt, voor: is verwarmende.
Om niet te uitvoerig te worden, zullen wij ons voorts bij eene of twee algemeene aanmerkingen bepalen. Schoon namelijk het opschrift eenigzins veranderd en bekort is, de verhandeling is echter dezelfde, dat is, eene proeve ter beantwoording der voorgestelde vraag, gebleven. En het betoog van den invloed der beoefening enz. had dus op het wijsgeerige der taal- en fabelkunde, en wel uitsluitenderwijze, moeten gevestigd zijn, niet op den rijkdom der Grieksche letterkunde en geschiedenis. Hier komt het stuk ons voor, eene zwakke zijde te hebben.

{==64==} {>>pagina-aanduiding<<}

Eene andere weten wij haast niet, of wij ze den Schrijver, den opgevers der vraag (sit venia!) of der zaak zelve moeten wijten. Wat is wijsgeerte? Wat is echte wijsgeerte? Toen nog geen vak als wetenschap beoesend werd, toen enkele bevoorregte stervelingen zich op eene grondiger kennis, hetzij der dingen in het algemeen, hetzij van de ware menschelijke belangen, begonnen toe te leggen, ontvingen deze den naam van wijzen, dien zijzelve daarna, zeer te regt, in wijsgeeren, liefhebbers, naspoorders en najagers der wijsheid, dat is, der ware wetenschap, veranderden. Welhaast ontstonden er stelsels, zamenstellen der begrippen en denkbeelden van bepaalde wijsgeeren, die nu den naam van Platonische, Aristotelische, Stoïsche, Epicurische wijsgeerte aannamen. Welke van die allen de echte zij, is nog niet uitgemaakt; maar elk op zichzelve was een overzigt van alle, althans van die kundigheden, welke de stichter als de eerste en voornaamste voor den mensch beschouwde. In later tijd is deze zaak veranderd. Wij hebben Godgeleerde, Regtsgeleerde, Geneeskundige (de geheele kennis van het menschelijk ligchaam enz. enz. bevattende) stelsels. Met welke te zamen de wijsgeerte voorheen het geheele veld der wetenschap aan onze Hoogescholen deelde: tot nu- vóór eenigen tijd tweederlei wijsgeerte, eene natuurlijke en eene beschouwende, de laatste met de letteren vereenigd, het getal der zoogenaamde faculteiten op vijf bragt. Dit alles in aanmerking genomen zijnde, zouden wij gemeend hebben, de blijkbare bedoeling des Instituuts duidelijker te zullen uitdrukken door eene wijsgeerige denkwijze, en althans achten, dat de Schrijver dan dit gedeelte beknopter en juister zou hebben bewerkt. Hij vooral, die met de nieuwere stelsels van wijsgeerte bekend is, en derzelver scherpe onderscheidingen en diep geputte, schoon dan ook niet altijd heldere,
denkbeelden kent, stoot zich ligt aan de losse trekken, met welke de echte wijsgeerte hier eenigzins ex tripode geschetst wordt.
Dit alles echter strekke geenszins, om de kunde, den goeden smaak, het oordeel en de vlijt des Schrijvers eenig-
{==65==} {>>pagina-aanduiding<<}
zins te kort te doen. Wij vonden in de behandeling en in den stijl vele, zeer vele overeenkomst met die van zijnen zaligen Broeder; en wij houden ons overtuigd, dat hij dit, zoo als het is, voor eene ware lofspraak houdt. Ga hij voort, dat uitnemend voetspoor drukkende, ons met meer vruchten zijner geleerde overdenking en welversnedene penne te begunstigen!




Land- en Zeetogten in Nederlands Indië en eenige Britsche Etablissementen, gedaan in de jaren 1817 tot 1826, door J. Olivier, Jz. voorheen Secretaris te Palembang. Met Platen. IIde Deel. Te Amsterdam, bij C.G. Sulpke. 1828. In gr. 8vo. 455 Bl. f 4-90.

Het eerste Deel van dit allezins belangrijke werk beschouwden wij vroeger (*). Gelijk dit zich tot Java en het naburige Bali bepaalde, zoo loopt het voor ons liggende Deel over de Moluksche eilanden (in eenen ruimen zin opgevat), over Celebes, Borneo, Sumatra en Banca. Wat dus de Britsche Etablissementen zijn, waarvan op den titel gesproken wordt, weten wij niet; immers Benkoelen is zulks niet meer; ook zijn de berigten daarvan slechts zeer kort (bladz. 435-437). Malacca toch en andere voormaals Nederlandsche, thans Britsche bezittingen, zijn buiten het plan des Schrijvers gesloten. Maar daarentegen vernemen wij zeer veel wetenswaardigs van de reeds genoemde Nederlandsche eilanden. Olivier is een stellig voorstander der afschaffing van het monopolie der specerijen, indien men namelijk den landbouw op de eilanden begunstigde, als wanneer dezelve veel meer dan voor de behoefte zouden kunnen opleveren. Vooral beweert hij zulks ten aanzien van Amboïna, in den lof van welk eiland hij onuitputtelijk is. Het is gezond, schilderachtig fraai, bezit Zwitsersche gezigten, en tevens de welige vruchtbaarheid der keerkringsgewesten. Het gebrek aan rijst, voor welker kweeking het land weinig geschikt is, wordt vergoed door de sago. Het geboomte is zoo talrijk en menigvuldig, dat zelfs een werkzaam en langdurig leven niet zou kunnen volstaan, om alle de soorten van boomen te leeren kennen, die op de hoogten van dit eiland groeijen. Men

{==66==} {>>pagina-aanduiding<<}
zou er koffij, suiker, Indigo, ja zelfs den thceboom, met goed gevolg kunnen aankweeken. Daarenboven weet men, dat Amboïna thans de hoofd- (niet meer de eenige) zetel is van den kruidnagelboom, waarvan hier eene uitvoerige beschrijving voorkomt. - Van de bevolking van Amboïna, die 45,000 zielen bedraagt, heeft reeds bijna de helft de Christen- en wel de Protestantsche Godsdienst aangenomen; eene zegevierende wederlegging van het door de Britten verspreide vooroordeel wegens de onverschilligheid der Nederlanders ten opzigte van de hoogere belangen dezer eilanders. In de laatstverloopene twintig jaren alleen is op Amboïna de Christenbevolking met 5000 personen vermeerderd geworden. En, hetgeen het voornaamste is, deze Christenen, die hunne inlandsche schoolmeesters hebben, zijn veel beschaafder, gehoorzamer aan de wetten en zedelijker, dan hunne Mohammedaansche landgenooten, bij welke nog veel meer woestheid en barbaarschheid heerscht; een heilrijk gevolg, 't welk, volgens de onlangs uitgekomene merkwaardige Reize van kolff, ook in de andere, meer zuidelijke Moluksche eilanden wordt bespeurd, en dus, al ware 't alleen belangshalve, de Nederlandsche Regering in het Oosten moet aanmoedigen, om met alle krachten de uitbreiding van het Christendom in die streken te bevorderen: want het is buiten kijf, dat de nog bestaande noodlottige opstand grootendeels een gevolg van Mohammedaansche dweeperij is. - Omtrent de vrouwelijke Kreoolsche bevolking, of de zoogenaamde Liplappen, is het oordeel van olivier zeer ongunstig; en hij verklaart de nadeelige schets daarvan, in het vorige Deel ontworpen, grootendeels naar Moluksche voorbeelden te hebben bewerkt. De
omgang onder de mannen, daarentegen, is kiescher, aangenamer en beschaafder, dan in de meeste andere Nederlandsche bezittingen, en velen vestigen er hunne woonplaats bij verkiezing.
Minder aangenaam, dan Amboïna, is het kleinere Banda, of liever de groep der Banda-eilanden bij den vreeselijken vuurberg (Goenong-Api), die alleen een eiland uitmaakt. Men weet, dat hier door de oude O.I. Compagnie bij uitsluiting de notemuskaat werd gekweekt en elders uitgeroeid. Omstandig wordt hier deze boom beschreven, waarvan niet minder dan acht soorten (volgens de eilanders) zijn, en welks verplanting, even als die van den nagelboom, veel door zekeren vogel, die de noot verslindt en ontbolsterd weder ontlast, wordt bevorderd. Dezelve groeit dan ook het

{==67==} {>>pagina-aanduiding<<}
weligst op Banda-Lontoir; maar Banda-Neira is de hoofdzetel der Regering. Onder de inwoners van Banda, gelijk der overige Molukken, trekken de zoogenaamde Koppensnellen of Harafoera's (Alfoerezen) de aandacht in 't bijzonder. Hunne wreede gewoonte, of liever wet, dat niemand mag huwen, vóór dat hij den priester een afgehouwen menschenhoofd heeft ter hand gesteld, zou hen als de wreedste Barbaren moeten doen aanmerken; en toch verzekert onze Schrijver, dat zij zeer goedaardig, eenvoudig en zelfs onnoozel zijn; dat zij in zuiverheid van zeden boven de Mohammedanen of den Maleischen volksstam zeer uitmunten, en geene onkuischheid, onmatigheid, dieverij, ondankbaarheid, trouweloosheid en dergelijke ondeugden kennen, ja de tegenovergestelde deugden in een' hoogen graad bezitten. De Schrijver beroept zich daarbij op het getuigenis van andere reizigers in de Molukken, die hij gekend heeft. Deze bijzonderheid is voor de geschiedenis en kennis der menschheid van veel belang. Zij toont, hoe een anders goed en zelfs dengdzaam volk, door priesterlist en voorouderlijke, eenmaal ingewortelde gebruiken, in sommige opzigten geheel in zedelijkheid kan verstompt en erger dan een dier worden: want, in weerwil van al het verschoonende, 't welk de Heer olivier voor de Alfoerezen bijbrengt, is toch een volk, 't welk een' geheel onbekenden, vreedzamen voorbijganger verraderlijk, uit eene hinderlaag, het hoofd af houwt, in dit opzigt een afgrijselijk volk; en het sparen van Europeanen (uit vrees) kan hiertegen niet als verschooning worden ingebragt. Hoe beiangrijk is het dan, een volk te verlichten, daar het natuurlijk zedelijk gevoel zoo weinig tegen dergelijke gewijde vooroordeelen bestand is!
Hebben niet Roomsche priesters en monniken het in Spanje en Spaansch Amerika zoo verre gebragt, dat zelfs het zalig Christendom in hunne handen een middel tot de snoodste vervolging, tot moord en brand werd? Daarom, en daarom alleen, willen zij ook het monopolie van onderwijs in hunne handen behouden: want een verlicht volk is voor geene priesterregering geschikt. - Doch keeren wij terug tot ons onderwerp.
Na nog eene ontzettende aardbeving en vuurbraking van den Goenong-Api te hebben bijgewoond, vertrok onze reiziger naar Ternate. Dit eiland prijst hij nog hooger dan zelfs Amboïna. Het is, even als het nabijgelegene Tidor, een berg van 6000 voet, die door zijne ligging voor de bewoners al-
{==68==} {>>pagina-aanduiding<<}
lergezondst is; en tevens genieten dezen, door gulle en hartelijke gezellige verkeering, de reinste genoegens der zamenleving, van alle derzelver onaangenaamheden bevrijd. Ternate heeft eenen Sultan, die echter opregt aan de Nederlandsche belangen (onder wier invloed hij staat) is verkleefd, en ook zijne onderdanen deelen in die gevoelens. Zelfs de Engelsche walvischvangers, die hier dikwijls binnenvallen, erkennen de hooge waarde der gezellige verkeering op Ternate. Hier maakt de Schrijver eene aanmerking, die ons getroffen heeft. De Spermaceti-vangst (van den Zuidzee-walvisch), die de Engelschen in deze onze wateren uitsluitend genieten, omdat zij daaromtrent werkzaamer en vrijer van oude vooroordeelen zijn, bezigt 32,100 ton scheepruimte en 3210 schepelingen; de geheele Specerijhandel daarentegen niet meer dan 700 ton scheepsruimte en 80 zeelieden: de waarde der specerijen bedraagt op het allerhoogst niet meer dan f 1,440,000; die der walvischvangst f 12,840,000. Daarenboven, zegt de Schrijver, berooft het monopolie nog wel een millioen menschen van hunne natuurlijkste regten. Deze bedenkingen verdienen ongetwijfeld zeer, behartigd te worden; doch onze Schrijver brengt zelf tegen die, welke het voordeel van de walvischvangst aangaat, zwarigheden in 't midden.
Hoe bekoorlijk ook het eiland Ternate en de Stad of Kampong der inlanders zij, de Stad of het Fort Oranje is zeer onaangenaam en ongezond. Bijzonderheden betrekkelijk de Godsdienst der Mohammedaansche en Chinesche bewoners, een reisje naar Batjou ter inhuldiging van eenen nieuwen Sultan, en naar het welvarende Tidore, worden gevolgd door eene reize naar Celebes; een eiland, waarvan zoo veel goeds niet gezegd wordt als van de Molukken. De ongeregelde vorm van dit eiland is uit de kaarten bekend, en even min regelmatig is de vorm van bestuur. Versnipperd in een aantal kleine Koningrijken, van welke Boni en Makassar de magtigsten zijn, doch tevens (gelijk wij van elders weten) onder den invloed van eenen veel gezags hebbenden Adel staan, die hier en daar Aristokratische Republieken uitmaakt, waarbij dan nog het nu eens meer, dan minder erkende oppertoezigt der Nederlandsche Regering komt, - ziedaar, hoe Celebes wordt bestuurd! Goud heeft dit eiland genoeg; ook andere delfstoffen, maar over 't algemeen weinig goed en duurzaam hout. De landbouw is in de laatste halve Eeuw verachterd. Rijst wordt uit Java ingevoerd, daar de opbrengst te gering is. De sui-
{==69==} {>>pagina-aanduiding<<}
kerteelt wordt verwaarloosd; peper geheel niet gekweekt. De Indigo-cultuur is ook te niet geloopen, omdat zij, zoo 't heette, de kosten niet goed maakte, en de katoenbouw zeer gering. Zou dit alles, in de nabijheid van vele andere, zoo gezegende eilanden, de schuld der Natuur of veeleer van den mensch zijn? Daarentegen heeft Celebes in de omringende zeeën eene soort van zeekwabben (tripangs) en in de rotskloven aan zee vogelnestjes, die beide door de Chinezen zoo
bij uitstek gezocht worden; het eerste vooral is een artikel van uitvoer, en ook de schildpadden zijn goed en overvloedig. De veeteelt daarentegen beteekent niet veel, uitgezonderd die der uitstekende paarden. Men mag dus zeggen, dat te Celebes de zee rijker is dan het land. De fabrijken zijn ook van weinig belang. De hier voorkomende berigten zijn grootendeels uit officiéle bronnen geput.
De Schrijver verhaalt thans de verschrikkelijke uitbarsting van den Tomboro-berg op het eiland Sumbawa; iets, dat de grootste verwoestingen zelfs van den Etna verre te boven gaat. De schok werd in eenen omtrek van meer dan duizend geographische mijlen (achttienhonderd uren) gevoeld. Op eenen radius van driehonderd mijlen bragt hij de vreeselijkste verwoestingen voort. Op Java en te Celebes beide dacht men, door de hevige donderslagen van den berg, aan een gevecht met zeeroovers. De zou werd door de asch geheel verduisterd; het was nacht midden op den dag. Deze asch viel in een' digten regen neder, en bedekte den grond twee duim dik. Massa's puimsteen vulden op het eiland Sumbawa zelve de baaijen, en dreven als banken in zee. Aldaar was de ellende verschrikkelijk. Te Benkoelen, op Sumatra, werd het geluid gehoord.
Van Sumbawa begaf zich de Schrijver naar het eiland Timor, hetwelk tusschen de Nederlanders en Portugezen verdeeld is. Bij de reede van Koepang is het Nederlandsche, thans vervallen Fort Concordia Eene beschrijving van dit belangrijk eiland, hetwelk onder anderen rijk is aan geneeskrachtige planten en kruiden, doch alwaar mede de landbouw zeer is verwaarloosd, wordt gevolgd door die van deszelfs inwoners. Zij zijn geene Mohammedanen gelijk hunne naburen, maar Heidenen, met vele zonderlinge en doorgaans wree de gewoonten; waaronder het offeren van eene jonge maagd aan de krokodillen, (van welke hunne Vorsten afstammelingen meenen te zijn) aan den oever der zee, ons de lotgevallen

{==70==} {>>pagina-aanduiding<<}
van andromeda en die der fabelachtige Hollandsche Gravendochter olimpia bij ariosto voor den geest brengt. Na eenige berigten omtrent de omliggende eilanden, brengt ons de reiziger naar het uitgestrekte Borneo, dat in de binnendeelen nog zoo weinig bekend is. Borneo staat thans aan de kusten, even als Sumatra, geheel onder den invloed der Nederlanders, (met uitzondering nogtans van Borneo-Proper aan de Noordoostkust, hetwelk een' eigen' en onafhankelijken Sultan heeft.) De Dayaks zijn de ruwe inlandsche bergbewoners, en ongetwijfeld van denzelfden stam als de Alfoerezen, blijkens hunnen trap van beschaving, en in 't bijzonder de gewoonte van het koppensnellen. Zij leven bijna in volkomene regeringloosheid. De Mohammedanen hebben sommigen tot hun geloof overgehaald, die hunne wreede gewoonten afgelegd hebben. Diamanten zijn een der kostbaarste voortbrengselen van Borneo, alsmede de beste kamfer van Indië.
Over Batavia brengt ons de Schrijver nu verder naar Sumatra, en wel naar Palembang, waar hij Gouvernements-Secretaris is geweest, en daarvan dus naauwkeurige berigten kan geven. De Stad van dien naam, met hare houten huizen, schoone rivier, en de bewoonde vlotten (rakits) op dezelve, die zeer levendig beschreven worden; de Kraton of het paleis van den grimmigen, thans door Nederlands wapenen afgezetten, Despoot machmud bahar-eddin; de zeden en gewoonten der inwoners, hunne vatbaarheid, doch met twistzucht, bijgeloof en somberheid gepaard; de Regeringsvorm; de ongelijk drukkende belastingen; de handel, enz. zijn zoo vele onderwerpen van beschouwing, die de aandacht des lezers zeer aangenaam gaande houden. Het omliggende land wordt volgens de berigten der Heeren muntinghe en sevenhoven, Commissarissen te Palembang, beschreven, en daarbij belangrijke bijzonderheden medegedeeld omtrent de wetten en regtspleging. Hoogstmerkwaardig is de overeenkomst tusschen de gebruiken der Middeleeuwen in Europa en die van deze Oostersche landen. Niet alleen heeft men in beide het regterlijke tweegevecht, maar ook de Ordalia, of Godsoordeelen, door kokende olie of gesmolten tin (bij ons was het kokend water), en eindelijk het afkoopen der doodstraf naar een vast Tarief, even als in de oude Salische, of zelfs nog in de Vriesche wetten der dertiende Eeuw, die ons meerman heeft medegedeeld; zóó, dat voor den moord

{==71==} {>>pagina-aanduiding<<}
van Edelen het meest, voor dien van gemeenen zesmaal minder (in Europa was het slechts driemaal minder), en voor eene vrouw of meisje allerminst wordt betaald. Vanwaar die zonderlinge overeenkomst in ongerijmdheden?
Van Palembang brengt ons de Heer olivier naar Atjieh (in oude reizen meer bekend onder den naam van Achem of Atsjem; thans niet meer dat magtige Rijk, dat honderdduizenden op de been kon brengen) en verder het eiland rond, voorbij de Battaks, die kennis aan een eigen letterschrift en het bereiden van buskruid hebben, en toch menscheneters zijn, langs Padang, Benkoelen, de Lampongs enz. Doch, behalve Palembang, is Sumatra, vooral de Westkust, ons later bekend geworden door de berigten van den Heer nahuys, die wij te gelijk met het eerste Deel dezer Reize hebben beoordeeld. Beide te zamen maken dus een goed geheel omtrent dit eiland uit, hetwelk thans geheel onder Nederlandschen invloed staat. De Heer olivier teekent naauwkeurig aan, wanneer elk dezer punten door verdrag met onze oude Maatschappij is in betrekking gekomen.
Van Sumatra brengt hij ons verder naar Banca, zoo rijk aan tin, en thans, even als het naburige Billiton, een eigendom van ons Rijk. Herinnering aan personele onaangenaamheden schijnen hem terug te houden van de vermelding van nog andere Etablissementen; wij hopen, dat hij die herinneringen zal kunnen onderdrukken, en zijne papieren, die wij alle reden hebben, om voor belangrijk te houden, vooral niet ten vure zal doemen.




Beknopte Verhandeling over het nut der beoefening van de algemeene, dat is oude, middeleeuwsche en hedendaagsche Munt- en Penningkunde. Door P.O. van der Chijs, Phil. Theor. Mag. Litt. Hum. Dr. enz. Te Leiden, bij J.C. Cijfveer. 1829. In gr. 8vo. 84 Bl. f 1-10.

De jonge Geleerde, aan wien wij deze Verhandeling te danken hebben, en die zich reeds in verscheidene opzigten, zoo wel door eene bij de Leidsche Hoogeschool bekroonde Verhandeling over de Stalvoedering, als door zijnen uitnemenden aardrijkskundigen Commentarius op arrianus, en door zijnen verdienstelijken arbeid bij de Verzameling van Oudheden, Munten en Gedenkpenningen te Leiden, als iemand van uit-
{==72==} {>>pagina-aanduiding<<}
gebreide en veelsoortige kundigheden, voordeelig heeft onderscheiden, geeft ons hier eene proeve zijner bekwaamheden in het laatstvermelde vak, hetwelk zijne lievelingsstudie schijnt te zijn. Inderdaad is de penningkunde eene zoo wel aangename als nuttige oefening, en de Schrijver geeft kortelijk, maar niettemin genoegzaam ontwikkeld tot opwekking van den smaak in dezelve, de voordeelen op, die onderscheidene kunsten en wetenschappen uit die studie kunnen erlangen. Dezelve zijn, volgens hem, verband tusschen munten en penningen en de algemeene geschiedenis, de geschiedenis der beschaving en kunst, de tijdrekenkunde, de aardrijkskunde, de fabelkunde, de kennis aan de gelaatstrekken van vermaarde personen, de wapenkunde, geslachtrekening en kennis der titels, de kennis aan de gebruiken, kleederdragten, gebouwen, vaartuigen, wapenen enz. der onderscheidene volken, - aan de metalen, derzelver vermenging en gehalte, en de geschiedenis van de vervaardiging der geldspeciën en gedenkpenningen; het nut der penningkunde door de kernachtige omschriften en de schrandere vinding der zinnebeelden, en eindelijk tot vorming van den smaak en het aanbrengen van gemak op
reizen. Dit alles wordt in dit kleine bestek zeer goed uiteengezet; doch wij nemen de vrijheid, den bekwamen Schrijver, die natuurlijk voor dit vak zeer is ingenomen, en het dus van de gunstigste zijde beschouwt, te doen opmerken, dat men toch met de penningkunde, als bron voor de Geschiedenis, zeer voorzigtig moet te werk gaan. Hij zelf levert ons een voorbeeld: op eene munt van augustus II, Koning van Polen en Keurvorst van Saksen, wordt deze geroemd, als iemand, ‘die aan het Rijk deszelfs roem, aan den Rijksdag zijne waardigheid, den Adel zijnen luister, het Volk zijne wetten, allen de rust heeft hergeven.’ Was dit echter niet dezelfde frederik augustus, die om de Poolsche kroon zijn geloof verzaakte, die het Treurspel te Thorn liet plaats hebben, die zich door karel XII de kroon liet ontnemen, dezelve ook bij een' bezworen' vrede afstond, en dadelijk na den voorspoed der Russische wapenen weder opnam, van wien geene Regenten- of Heldendeugden, maar wel verbazende ligchaamskracht en groote ongebondenheid, in de geschrevene Geschiedenis worden vermeld? Waren het geene gedenkpenningen, waarop lodewijk XIV, dien de Schrijver te regt een' tiran heet, de Groote genoemd en met de rijzende Zon werd vergeleken? Zoo een alva op het denkbeeld

{==73==} {>>pagina-aanduiding<<}
gekomen ware, om, in plaats van het weidsche opschrift op zijn standbeeld, waarin hij als hersteller van rust en orde in Nederland en als de getrouwste dienaar van den besten Vorst werd vermeld, die woorden op eenen gedenkpenning te laten slaan, zou dit dan eene echte bron voor de Geschiedenis zijn? Neen! de vleijerij van Vorsten en Grooten heeft daartoe te veel invloeds op de tijdgenooten, en aan nietswaardigen is maar al te dikwerf eene onverdiende eer in dit opzigt ten deel gevallen. Ook kunnen wij aan de kennis der wapenkunde (heraldiek) en der veelal weidsche en beuzelachtige titels zoo veel waarde niet hechten als onze Schrijver. Met dat al is zijn werkje nog altijd zeer nuttig: want, zelfs na aftrek van het gezegde, blijven de voordeelen der penningkunde van veel belang; en mogelijk dat ook een ander over de waarde der titels anders denkt, en ons te gemoet voert, dat vleijerij waarlijk niet enkel op gedenkpenningen, maar ook wel degelijk in geschrevene werken te huis is, hetgeen wij zeer gaarne erkennen.
De waarde van dit boekje wordt nog verhoogd door eene naauwkeurige opgave van eenige werken en kleinere stukjes, die nuttig zijn in de beoefening der oude, middeleeuwsche en hedendaagsche munt- en penningkunde, en welke van uitgebreide belezenheid in dit vak getuigt. Wij wenschen den Heere van der chijs eenen werkkring toe, waarin hij zijne vele kundigheden tot nut der Maatschappij en des Vaderlands op woeker kan zetten.




Handleiding tot het leeren van het Schaakspel. Naar het Hoogduitsch van den Heer F.W. von Mauvillon. Door Jan de Quack. Met het Portret van Elias Stein en inlichtende Tabellen. Iste Deel. Te Rotterdam, bij Mensing en van Westreenen. 1828. In gr. 8vo. 421 Bl. f 4-:

Toen Recensent het werk van den Heer mauvillon, gepensioneerd Kolonel in Pruissischen dienst, en eertijds lid van het destijds bestaande Haagsche Schaakgenootschap, in handen kreeg en vlugtig doorliep, vroeg hij zichzelven af, of eene dusdanige omslagtige handleiding niet veeleer geschikt was, om den leerling, die nog niets van het Schaakspel weet, af te schrikken, dan om hem aan te moedigen, hetzelve te leeren. Hij vond er daarenboven weinig of

{==74==} {>>pagina-aanduiding<<}
geen nieuws in voor den gevorderden schaker, en legde het dus ter zijde.
De werkzame en vlugge de quack, een oud medelid van bovengemelde Genootschap, had het echter waardig gevonden, in de Nederduitsche taal te worden overgebragt; de Ridder janssen, zoo verdienstelijk in zijne veelvuldige betrekkingen en tevens als sterk schaakspeler bekend, had de opdragt dezer vertaling wel willen aannemen: Recensent kan niet ontveinzen, dat, bij eenig nadenken, het werk daardoor in zijne schatting rees; waarom hij het met nieuwen lust weder opnam, en met meerdere naauwgezetheid gadesloeg.
Na eene vereerende opdragt, voorrede, uitgebreide inleiding, en verklaring der bij het schaakspel voorkomende kunstwoorden en benamingen, verdeelt de Schrijver zijn werk in zes Hoofdstukken. Het 1ste handelt over de beste wijze, om het schaakspel te leeren; het 2de, over het opzetten, den loop en de werking der stukken; het 3de, over de waarde en de betrekkelijke waarde der stukken; het 4de, over het in 't oog houden der algemeene regelen bij het spel, en bij het verzetten der stukken; het 5de, over het ontwerpen van een spel, en over de opening van een gewoon spel en van die der Gambiten; het 6de, eindelijk, over de oppositie, waarmede dit eerste Deel eindigt.
Ook na de lectuur dezer vertaling blijft evenwel Recensent bij zijn gevoelen, dat dit werk veel te omslagtig is geworden voor jonge lieden, die begeerig zijn, het schaakspel te leeren. Voor dezen toch is hetzelve voornamelijk geschreven. Immers heeft men slechts op te merken, dat het 2de Hoofdstuk zelfs verhaalt, hoe een schaakbord er uitziet, en welke gedaante het heeft; en sprekende over de blinde mat, zal ieder gereedelijk toestemmen, dat zulks alleen bij blinden mogelijk is; alhoewel de Schrijver onderstelt, dat het bij opmerkzame spelers wel zelden, echter toch gebeuren zal. Welk eerstbeginnende zal niet afgeschrikt worden, bij het lezen van het 3de en 4de Hoofdstuk; en nog meer, als hij in het 5de gewaar wordt, dat er 250 bladzijden zijn volgeschreven alleen over de opening van het schaakspel! Hoe veel studie zal er dan niet moeten volgen over geheel uitgespeelde partijen! Inderdaad, dit moet hem met zekeren angst het tweede Deel doen te gemoet zien.
Hoe zeer elk goed onderwijzer wel met de gronden eener

{==75==} {>>pagina-aanduiding<<}
zaak, het zij dan in het veld der kunsten of in dat der wetenschappen, eenen aanvang met zijne leerlingen maken zal, zoo zal hij hem echter nooit terstond al de zwarigheden voor oogen stellen, welke hem al meer en meer te wachten staan. Voorzeker, deze vertoonen zich toch spoedig genoeg van zelf, en zouden den aanvanger weinig aanmoedigen; hoe veel te meer dan bij het schaakspel, dat toch altijd spel blijft, en, hoe belangrijk op zichzelve, geene volstrekte behoefte is. Daarenboven bevestigt het schaakspel het Fransche spreekwoord, qu en forgeant on devient forgeron. Recensent zijn schaakspelers bekend, die hem betuigden, nimmer eenig Schrijver over dit spel te hebben ingezien, en die evenwel thans als zeer sterk op het schaakbord bekend staan. Voor hem echter, die liever, dan al doende te leeren, zich, met vasten wil, begeert te wapenen met grondige kennis, alvorens in het slagveld te treden, is dit werk, over het algemeen, aanprijzenswaardig.
In het eerste Hoofdstuk wordt terstond veel goede raad gegeven, om bij het schaakspel in acht te nemen. Prent men hetgeen hier gezegd wordt diep in zijnen geest, en houdt men zich daaraan, zoo bevindt men zich daar zeker wel bij.
Het tweede heeft weinig of geen waarde, dan alleen voor hem, die nog niet weet, wat een schaakbord is, hoe de stukken er uitzien, of hoe derzelver loop is.
Het derde is niet onnut gelezen te worden; doch zich hier lang bij op te houden, komt Recensent voor geene behoefte te wezen, daar hetgeen hier aangetoond wordt zich spoedig genoeg doet gevoelen, of voor den eerstbeginnenden onverstaanbaar is, maar bij eenige vordering allengs van zelf blijkbaar wordt.
Het vierde is vol waarheid en waarde, doch voor hem, die het schaakspel pas begint te leeren, onzes inziens, te hoofdbrekend. Hij tille deze zaken dan niet te zwaar!
In het vijfde, over de opening van het spel, zijn wij het meestal met den Schrijver eens; echter niet, als hij bl. 121 aanraadt, om, als men een regelmatig speler voor zich heeft, door dezen of genen zet te beproeven, hem in verlegenheid te brengen, en hem daardoor tot verkeerde zetten te verleiden: hierdoor zou men meestal zichzelven in gevaar brengen, en zijn' eigen val vroeg of laat berokkenen. - Hierop volgen veertig openingen van het gewone spel; eenentwintig van de Gambit des Konings, met eene opheldering,

{==76==} {>>pagina-aanduiding<<}
wat eene Gambit is; vijf van de geweigerde Gambit des Konings; vijftien openingen van de Gambit der Koningin, en drie over de geweigerde van haar. Vele dezer openingen zijn uit de beste Auteurs van vroegere en latere dagen gekozen, en alle waardig nagegaan te worden, opdat de leerling hierdoor eene hebbelijkheid verkrijge, zijn spel regelmatig te openen, waarvan voor de winst der partij veel afhangt; elke zet van deze openingen is meestal wèl beredeneerd, en zoo breedvoerig, dat men zulks te vergeefs elders zoeken zou.
In de 22ste opening vindt Recensent Z. Pion op 21. geen' goeden tegenzet; en het bevreemdt hem, dat, nadat het Amsterdamsche Schaakgenootschap juist met dezen tegenzet eene partij van de Club des Echecs te Antwerpen, waarvan openlijk gezegd is de sterkste schaakspelers in zich te bevatten, gewonnen heeft, de Heer von mauvillon, in zijne onlangs uitgegevene fünf Schachpartien von den Londoner und Edinburger Schachklubbs, mit Beifügung der zwischen den Amsterdammer und Antwerpener Schachklubbs gespielten zwei schachpartien, staande houdt, en op een' meesterachtigen toon zegt: ‘dieser Zug ist gewiss schlecht.’ Zoo wel de Heer mauvillon als de Heer de quack waren van het voormalige Haagsche Schaakgenootschap leden van den derden rang. (Er waren 10 rangen.) Men verzekerde ons, dat eerstgenoemde sedert in sterkte op het schaakbord, dat echter zelden het geval is bij het klimmen der jaren, is vooruitgegaan. Zulk een beslissende toon mogt een' philidor of stein gepast hebben; maar van den wellevenden Kolonel had Recensent een' bescheidener verwacht, en wij herinneren hem aan bl. 9 zijner voorrede: ‘la critique est aisee, mais l'art bien difficile;’ en nadat ons is ter ooren gekomen, dat hem aangeboden is, deze partij bij briefwisseling te spelen, om hem van het tegendeel gevoelig te overtuigen, en hij om nietige redenen zulks heeft geweigerd, zoo komt het ons voor, dat het nog geenszins is bewezen, dat bovengemelde tegenzet stellig slecht is.
Het eerste Deel eindigt met de oppositie, of het spelen met de Pionnen en den Koning. Uit dit laatste Hoofdstuk is mede zeer veel te leeren. Hij, die wèl met zijne Pionnen weet te spelen, heeft onbedenkelijk veel voor, en zal zich dikwerf uit netelige positiën redden en ongedachte voordeelen behalen; zoodat men den leerling geen gedulds genoeg kan toewenschen, om hetzelve te bestuderen.

{==77==} {>>pagina-aanduiding<<}

Het werk wordt voorafgegaan van eene uitgebreide inleiding, niet ongevallig te lezen. Men vindt er den oorsprong en voortgang van het schaakspel in, en waar thans de voornaamste Schaakgezelschappen bestaan. In Parijs en Londen, zegt de Auteur; liever, als Nederlander, had ik gelezen te Londen en te Amsterdam, of wel allerliefst Edimburg en Amsterdam, daar deze twee den palm der overwinning mogten wegdragen. In Parijs bestaat niet eens een vast Schaakgezelschap. De voornaamste schaakspelers aldaar zijn habitués du Cafe de la Régence, dat niets is dan een gewoon koffijhuis. De Heeren williams, maret, boncour en le maitre, die aldaar, als de sterksten der stad, blijken hunner bekwaamheden geven, zijn geen leden van eenig Schaakgezelschap; zoodat, als er al iets van dien aard bestaat, het naauwelijks dien naam zal mogen dragen.
De vijf partijen, door Londen met Edimburg gespeeld, geven doorslaande blijken, dat de laatste geenszins voor de eerste behoeft onder te doen, en mogt daarenboven, als overwinnend, het veld behouden, maar wordt met stilzwijgen voorbijgegaan, even als Amsterdam, die, na twee malen door Rotterdam en twee malen door Antwerpen als overwinnaar begroet te zijn, niet waardig schijnt genoemd te worden.
De vertaling is met geduld, oordeel en juistheid geschied, en om hare gepaste aanteekeningen boven het oorspronkelijke te kiezen.
Wij zijn het met den Vertaler op bladz. 89 eens, dat de Koningin niet te lang werkeloos behoort te blijven, waarin wij versterkt worden door philidor, op wiens werk wij hoogen prijs stellen, en die haar, in meest alle zijne partijen, in de tien eerste zetten, ja somwijlen met den vierden of vijfden zet, reeds in actie brengt. Zoo ook, op bl. 114, is het rokkeren bij lange na niet altijd een verloren zet. Bij de noot op bl. 117 ware het niet ongepast geweest, het al te langzame spelen den eerstbeginnenden af te raden, omdat men zich daaraan ligtelijk overgeeft, en, zulks eene hebbelijkheid geworden zijnde, men onverdragelijk voor zijne tegenpartij wordt, en nimmer een gezocht speler onder de liefhebbers zijn zal.
Dit eerste Deel wordt besloten met vijf tabellen van slecht uitgevallen, doch echter leesbaren steendruk, en is versierd met de beeldtenis van den Heer elias stein, die, al-
{==78==} {>>pagina-aanduiding<<}
hoewel geen Nederlander van geboorte, echter alhier jaren lang en tot zijnen dood bewees, de sterkste schaakspeler van zijnen tijd te zijn.
G.




Gedichten van Mr M.C. van Hall, Ridder der Orde van den Nederlandschen Leeuw, en Lid van het Koninklijk Instituut. IIde Verzameling. Te Amsterdam, bij J. van der Hey en Zoon en ten Brink en de Vries. 1829. In gr. 8vo. X, 200 bl. f 3-30.

Onder zoodanige Nederlandsche Dichters, die te regt den naam van oorspronkelijk dragen, verdient ook van hall te worden genoemd. Is het bilderdijk, is het feith, is het loots, is het tollens, dien wij, telkens met flaauwer' afdruk, gelijk bij zoo velen, in hem wedervinden? Neen! geen van allen. Van hall is van hall. Toch leeft en ademt in hem de geest van horatius: want hij denkt, hij gevoelt als horatius. Geen wonder, dat wij dan ook eenige navolgingen van Romes Lierdichter in dezen bundel ontmoeten.
In stede van de breede lijst der 40 hier voorkomende dichtstukken af te schrijven; achten wij het verkieslijker, bij deze en gene derzelven een oogenblik langer stil te staan.
Aan mijne Echtgenoote, Kinderen en Behuwdkinderen, is eene kunstige en heerlijk volgehouden allegorie, waarin de Dichter zichzelven schetst als een' bejaarden boom, zijne echtgenoote als een zusterstam, die naast hem staat, en zijne kinderen uit vroeger huwelijk als telgen uit hem gesproten.

Die zusterstam, die telgenrij, 
Die spruitjes, die, aan hare zij, 
Hem met haar jeugdig loof omgeven: 
Zietdaar, waarom de boom in 't woud 
Het dorrend hoofd nog opgeheven, 
Zelss in het onweêr, houdt. 
 
Zij zullen, als het stormgeweld 
Hem eens ontwortlen zal en velt, 
Hun loof en takken treurig buigen, 
En, bij zijn' neêrgestormden tronk, 
Aan 't om hen klagend bosch getuigen, 
Wat steun aan hen ontzonk! 

{==79==} {>>pagina-aanduiding<<}

Maar dan verheffen zij hunn' top 
Straks weêr naar 't koestrend zonlicht op, 
En ruischen, daar ze elkander nadren, 
Den vaderlijken boom ter eer, 
En storten van hun frissche bladren 
Op hem een' dauwdrop neêr! 

Hoe gelukkig gekozen, om uit te drukken, dat de kinderen op het graf huns vaders, bij het vermelden van zijnen lof, tranen zullen storten!
M. tullius cicero, een echt republikeinsche lierzang tot lof des Consuls, Wijsgeers en Redenaars; doch juist daarom zou op bl. 7 wel eene aanteekening noodig zijn geweest tot verklaring van het vers:

Een troon herrijst op zijn bevelen. 

Want wie zal er aan denken, dat hier gezinspeeld wordt op cicero's Redevoering voor Koning dejotarus? Ook wordt eerst van cesar's overheersching gesproken, daarna van catilina's zamenzwering, de herstelde vrijheid, den roem van cicero, en onmiddellijk daarop zegt de Dichter:

Ras eindt dat heil, rampzalig volk! 
Uw Brutus wet, ontzind, den dolk, 
En Cesar sterft aan zijne voeten, enz. 

Maar neen! Dat heil was reeds door cesar vernietigd, en brutus zocht de vrijheid, die door cicero voor den aanslag van catilina weleer beveiligd was geworden, doch daarna door cesar aan de Romeinen ontroofd was, door den moord des dwingelands te herstellen, en dus juist dat heil weder te geven, waar cicero tegen catilina voor geijverd had. Cicero keurde de daad van brutus goed, en voegde zich bij zijne partij.
Om van de beide volgende fraaije stukken, van der werf, en den Feestzang op de 250 jarige stichting van Leidens Hoogeschool, kortheidshalve, te zwijgen; cornelia, Moeder der Gracchen, verheerlijkt uitmuntend de deugd dier edele Romeinin en harer volklievende zonen. Van der linden wordt ook naar waarde gehuldigd.
Aan eenen Hebzuchtigen is de beste vertaling van het Non ebur neque aureum, die Recensent nog ooit gelezen heeft.

{==80==} {>>pagina-aanduiding<<}
Waarom doet van hall niet, hetgeen oosterdijk heest trachten te doen en naar zijn vermogen volvoerd heeft! Van hall zou al de lierzangen van horatius met waardigheid kunnen vertolken.
Op het 50 jarig Vriendschapsfeest van j.h. van der palm en Mr. h. van roijen is weder eene fraai volgehouden allegorie, maar ook al op twee boomen. Zoo wèl als dit beeld door den Heer van hall naar omstandigheden gewijzigd wordt, komt het toch te dikwijls voor.
Dichterentrots en Heldendeugd, de 9de Ode van horatius' IVde boek uitmuntend gevolgd. Hetgeen horatius zijnen vriend lollius, dat mag ook van hall zijnen vrienden wel toeroepen:

Non ego vos meis 
Chartis inornatos silebo. 

Want inderdaad, uit de Gedichten van den Heer van hall kan men den ganschen stoet zijner vrienden leeren kennen, en waarlijk! hij mag hen wel noemen.
De Aloë, aan Mr. w. bilderdijk, is goud waard. Men hoore het slot:

Ja, de Aloë, zij is uw beeld, 
o Grijze Bard, wiens dichtvuur speelt 
En blaakt in steeds hernieuwde spranken! 
Vaak boeit mij uw zoo heerlijk lied; 
Maar spreekt de wrevel in uw klanken, 
Dan huldig, maar ik min het niet. 
 
Ga voort, bespeel Alcéus lier! 
Maar ach, doe haar, meer bits dan sier, 
Niet altijd davren van zijn' donder! 
Uw kopren keel klinkt soms te zwaar: 
Meng Sappho's zilvren stem daaronder, 
En smelt uw klanken, Dichtrenwonder! 
Weêr met de zoete Eöolsche snaar! (Utinam!) 

De navolgingen van lucanus zijn, even als de stukken, welke hier niet bijzonder worden opgesomd, allen eenen van hall waardig.
In den lierzang aan Mr. c.f. van maanen leert men van hall als een opregt en standvastig vriend eerbiedigen: en schoon Recensent, omtrent de uitlegging van de Grond-
{==81==} {>>pagina-aanduiding<<}
wet en de vereischten van een goed Wetboek van Strafregt, mildere beginselen, dan de Heer Mr. c.f. van maanen, is toegedaan, en dus gansch niet is ingenomen met het stelsel, om alles, zoo veel maar eenigzins mogelijk, af te doen met Koninklijke Besluiten, Ministeriéle beslissingen, en aanschrijvingen van Staatsraden-Administrateurs tot uitlegging, soms tot aanvulling, ja tot verminking der Wet, vindt hij het toch zeer bespottelijk, dat kort geleden een schoolonderwijzer uit de provincie Luik een verzoekschrift aan de Tweede Kamer der Staten-generaal heeft ingediend, om den Minister van Justitie in staat van beschuldiging te stellen. Dit is dan wel een echte schoolvos! De Hemel beware ons voor zulke Volksvertegenwoordigers, die zichzelven daartoe schijnen op te werpen!
De Akademische Feestviering was regt geschikt voor de gelegenheid. Rust, naar horatius, is weder uitnemend geslaagd. Scipio, de eerste Afrikaner, is vol van zuivere en Christelijke Wijsbegeerte.
Aan eenen Christenleeraar, die, zoo het schijnt, weinig toehoorders, en althans weinig aanzienlijken er onder, bij zijne leerredenen had, is zoo stichtelijk voor den lezer als bemoedigend voor den Prediker:

o Laat niet af, in 't heilig koor, 
Al leent geen weidsche stoet u 't oor, 
De heilmaar, juichend', te verbreijen! 
Zij werd, in Bethlem's zalig veld, 
Geen' aardschen Goôn, maar Herderreijen, 
Door Hemelboden, 't eerst gemeld. 

Herinneringen en Uitnoodiging aan Mr. h. van roijen. Echt Horatiaansch, en toch niet geheel vertaald. Maar zóó zou horatius, in onzen tijd en in ons land, den door beroepsbezigheden overkropten kunstlievenden vriend zijner jeugd een lied hebben toegezongen; en dergelijk is dan ook de 29ste Ode van het IIIde boek aan mecénas, waar van hall ons door het welgekozen motto naar heenwijst.

'k Heb geen' nardus voor Satrapen; 
Balsem voegt geen' Batavier; 
Maar de lieve roos bloeit hier; 
'k Zal haar vlechten om uw slapen: 
'k Zal met blijden kout en zang, 

{==82==} {>>pagina-aanduiding<<}

Nu in 't loof, dan op den akker, 
U, mijn hupsche grijze Makker! 
Lachjes troonen op de wang. 
o Ontvlugt dan 't Hofgewemel, enz. 
 
Geen paleis, met trotsche zalen, 
En van marmren zuilen rijk, 
Staat hier in het vette slijk 
Met onnutten glans te pralen; 
Maar hetgeen Gij leven heet, 
Smaak ik, in mijn lage woning, 
Meerder vrij, dan Neêrlands Koning, 
Die van geen verpoozen weet. 
Volg het spoor der echte Wijzen, enz. 
 
Eer de dauw nog langs de tippen 
Van het gras en klaver schiet, 
Zullen wij uit sloot of vliet 
't Blank en hongrig baarsje wippen; 
't Lied van: Kristallijnen beek, 
Zal, daar onze dobbers zinken, 
Vrolijk om ons henen klinken: 
't Is nog 't liedje van de streek. 

En nu het slot:

Spant Ge uw lier, ik stem mijn luite. 
Dat weêr Cats en Maro's taal, 
Klinkende bij 't land-onthaal, 
Ons vermaagschapt hart ontsluite! 
Kom! de Wijzen minnen 't land: 
Vlied de Staatszorg op de velden! 
Rome's Raden, Rome's Helden 
Speelden aan Cajeta's strand. 

De Ode aan j. lublink, den jongen, in zijne blindheid, uit den tijd der Fransche Overheersching, en die aan den waardigen Predikant westerbaen, van December 1828, doen het hart, het verstand en de Zangster van den Heer van hall even veel eer aan. Maar, spreekt hij toch niet wat al te smadelijk van de Oppositie? Recensent kent een opregt vriend van Vaderland en oranje, die wars is van al de woelingen der Priesterpartij, en echter zich verheugt, dat sommige misbruiken verbeterd zijn, en hoopt, dat de

{==83==} {>>pagina-aanduiding<<}
nog bestaande op eene grondwettige wijze zullen worden weggeruimd. Zijn de Vertegenwoordigers corver hooft, luzac, donker curtius, en de uit de algemeene Statenvergadering geweerde schooneveld, dan geen echte Liberalen. Zijn le hon en andere Zuid-Nederlanders als oproermakers te beschouwen? Est modus in rebus. Iliacos intra muros peccatur et extra.
Aan de Godin der Jeugd is een regt lief stukje; doch daar vinden wij:

{== afbeelding 
	==} {>>afbeelding<<}
    

Zóó zou hij, die de maat van het vers niet uit de voorgaande regels kende, natuurlijkerwijze lezen; maar zóó wil het van hall:

{== afbeelding 
	==} {>>afbeelding<<}
    

Dit gebrek ware ligt te verhelpen met eenen gangbaren Gallicismus:

{== afbeelding 
	==} {>>afbeelding<<}
    

Aan Mr. c.j. van assen, benoemd Hoogleeraar te Leiden, Bruidegom:

o Ja! hij is verdiend: de lauwer voegt uw' haren; 
De Leydsche Pallas reikt U priesterstaf en kroon; 
Maar ook de Mingodes, gerezen uit de baren, 
Vlecht door d'olijftak rozeblaren; 
En de eerkrans, die U siert, wordt nu eerst lief en schoon. 

Hoe fraai is die wending, reeds dadelijk bij den aanhef!
Ook al de volgende stukken verdienen de aandacht van het letterlievend Publiek. Maar het zou te lang ophouden, overal verder bij stil te staan. De Heer van hall schijnt zich twee vrijheden in de versificatie te veroorloven, die men bij hem niet zou verwachten: het rijm van ij op ei, bl. 17, in van der werf:

Weêrstaat dien jammerkreet, 't geweld der muiterij, 
Als Leydens muur de stormrammei. 

en het lang nemen van toonlooze lettergrepen, hetwelk alleen mag geschieden, wanneer eene hoogere greep voor-
{==84==} {>>pagina-aanduiding<<}
gaat noch volgt in hetzelfde verslid; en dan wordt de korte greep geenszins lang, maar een Pyrrhichius bekleedt de plaats van Trochéus of Jambus. Bl. 76 lezen wij:

't Was niet door Teucer's hand, dat d
{== afbeelding 	==} {>>afbeelding<<}
    
 Cydoonschen boog.

Bl. 103:


{== afbeelding 	==} {>>afbeelding<<}
    
 geene enkle star aan 's hemels transen gloeit.

Een Trochéus kan zoo min in een Jambisch, als een Jambus in een Trochaïsch vers geduld worden. De Spondeus en de Pyrrhichius doen soms eene gelukkige werking, b.v. bl. 105:

{== afbeelding 
	==} {>>afbeelding<<}
    

Welk een voortreffelijke dichtbundel, waar men naar vlekjes zoeken moet, om die te vinden!




Gedichten van W.H. Warnsinck, bsz. Te Amsterdam, bij G.J.A. Beijerinck. 1828. In gr. 8vo. VIII en 200 Bl. f 2-90.

De Heer warnsinck, van zoo vele zijden gunstig bekend, levert hiermede eenen bundel Gedichten, die zijnen vroeger verkregen roem handhaven. Wij drukken hier op het woord roem. Want niet enkel de hooge dichterlijke vlugt brengt dien aan. Er is iets, dat den roem nog edeler en bestendiger maakt, gloria enim sequitur, tanquem umbra, virtutem. Dichterlijke voortbrengels, die te gelijk uitdrukking zijn van een welgeplaatst en Christelijk hart, duren langer, dan die al hunne voortreffelijkheid ontleenen van de kunst, welke niet zoo onveranderlijk blijft als zedelijkheid en de adel der menschheid. Wij vleijen hier niet, want wij kennen den man naauwelijks van aangezigt; maar wij merken dit alleen aan tegen zulke Criticastri, die op den

{==85==} {>>pagina-aanduiding<<}
Dichter, als Suikerraffinadeur, laag nederzien, en vergeten, dat een eerlijk man, die ook voor de menschheid menschelijk en Christelijk leeft, bij den Nederlander meer geldt dan een Kassier, die wegens...... voortvlugtig is. Maar als men zelf in de Letterkundige wereld telkens van firma verandert en mankeert, dan... dan... zoodat wij maar zeggen willen, dat apollo, of argus, of de Vriend der Waarheid hunne eigene familie niet aantasten, wanneer zij, bij het beoordeelen van verzen, op iemands eerlijk beroep aan hunne laffe en oneerlijke scherts botvieren.
Met uitzondering van één enkel stukje, dat namelijk Aan de nagedachtenis van i.j.a. gogel, heeft warnsinck in dezen bundel niets opgenomen van hetgeen door hem vroeger vervaardigd en elders verspreid is. Dit is meer goeddan af te keuren. Indien er voor herhaling reden is, (en dit geval bestaat, ten opzigte van het hier ten tweedenmale voorkomend en nu ook verbeterd stukje) dan valt op die herhaling niets aan te merken. Doch is de Dichter nog in leven, dan keuren wij anders zoo iets geheel af. Het verraadt eenige ingenomenheid met eigen werk; het heeft althans hiervan grooten schijn. Het decies repetita placebunt geldt van die herhalingen somtijds in het geheel niet. Alsdan mag de Dichter eerst nog wat verzamelen en inter parietes zingen, vóór dat hij zoo openlijk toont, dat al zijn voorraad is afgeleverd.
Den Heere warnsinck dulden wij geenszins euvel, dat hij een en ander gelegenheidsstukje heeft medegedeeld. De vrijheid, aan hem toegestaan, volgt van zelve uit den geest en de ziel zijner gedichten. Godsdienst, Vaderland, Vriendschap, Oudermin, Huiselijk Geluk wekken zijne Muze op tot zang. Kunststukken vallen weinig in zijnen smaak. Dit juist maakt, dat bijzondere gelegenheden op zijne Muze den meesten invloed uitoefenen. Zonder dus dergelijke gelegenheidsverzen algemeen in bescherming te nemen, keuren wij de handelwijze van warnsinck goed, die in zijne gelegenheidsverzen wel het meest het uitvloeisel van zijn hart openbaart; en dit kan, wanneer een warnsinck het doet, den weldenkende nog al eenigen troost schenken, bij het schorre geschreeuw over de tegenwoordige boosheid der menschen.
Zullen wij nu aanwijzen de gebreken in dezen bundel? Warnsinck heeft onze teregtwijzingen minder noodig, dan een aankomeling, die zich nog vormen moet. En hij heeft, indien zijn stukje op bl. 190 (gelijk wij zeer gaarne geloo-
{==86==} {>>pagina-aanduiding<<}
ven) waarheid behelst, en hij de spreuk niet gevolgd is: De Dichters kunnen liegen, aan zeker vriend zijne verzen toegezonden, vóór derzelver openlijke uitgave. Deze heeft de uilen, zoo zij er in geweest zijn, gevangen. Dit maakt ons werk nog al gemakkelijk. Want met nachtvogels hebben wij weinig te schaffen, daar wij bij donkere maan zelden iets verrigten. En de uilen over dag te laten vliegen - dat kan alleen fl. josephus (*), om nog grooter uilen (de bijgeloovige Romeinen) te paaijen. Doch dit is tot daaraan toe. Pallas had ook wel haren uil.
Wij gelooven, dat warnsinck ook op ons niet boos zou zijn, indien wij wel geen uilen aanwezen, maar hem opmerkzaam maakten op vogels, die in gedichten altoos niet passen.

‘Zacht, Vriend! zoo driftig ben ik niet; 
Gij moogt het vrij proberen! 
Elk waant zijn uil een valk te zijn; 
En uilen - blijven uilen. 
Och! toon mij, waar dat broedsel huist! 
Wáár ze in mijn verzen schuilen! 
Hoe meer gij van die vogels vangt, 
Te meer zal ik u danken: 
Ik haat den Burggraaf Eigenwaan, 
Een snaak vol snoode ranken. 
Als waarheid mij mijn feilen toont, 
Dan vlieg ik niet te wapen; 
Maar spiegel me aan papa homeer, 
Die ook wel eens kon slapen (?), 
En denk: van meester maro af 
Tot bilderdijk, inclosa, 
Schoot menig puikpoëet een' bok. 
(Doch blijve dit sub rosa!)’ 

Het slapen van homeer is hier een klein bokje om het wapen. Slapen is voor een' Dichter goed, dormire. Wie niet slapen kan, is, al staat hij boven op den Helikon, een knorrig Poëet. Het sticht niet, het sprekendste bewijs hiervoor

{==87==} {>>pagina-aanduiding<<}
bij te brengen. Doch het dormitare?... Ja, quandoque bonus dormitat homerus. Dit is zoo veel als dutten, slaperig zijn. Om het wapen zou Recensent dan maar familiaar zetten: Die ook wel eens kon gapen. Het gapen nu en het hoog vliegen als Dichter verschillen bij ons even veel, als vuur en water.

‘Dus kort en goed, en goed en rond, 
Sta 't hier voor u te lezen: 
Gij hebt, ik zweer dit, bij Apoll', 
Van mij geen kwaad te vreezen.’ 

De schrik voor Antikritiek (want wie zou daarvoor niet beven?) is ons wel gedeeltelijk benomen. Maar heeft een Dichter niet gewoonlijk hulptroepen, die hem zelfs ongeroepen helpen? En dat

‘Pindusvolk 
Kan men aldra verstoren: 
Men trapt hen spoedig op den teen; 
En wee! o wee! onze ooren! 
Dan vlamt hun oog, dan kookt hun bloed, 
Bij 't wakker zelfverweren.’ 

Is het mij hier misschien ook het Quos ego! maar door een ander? Zie, alle vrees is nog niet weg. Op den Pindus trekken de kleinen partij voor de grooten, alleen om te toonen, dat ook zij daarop of daaronder wonen. Doch, hoe het zij, wij zullen wel maken, dat warnsinck ons niemand op het lijf zendt.
Jubelzang bij de 250ste verjaring van de stichting der Leydsche Hoogeschool, ter belooning der dapperheid van Leydens burgers in 1574. opent dezen bundel voortreffelijk, (van bl. 1-22) en was zoo wel voor dat feest geschikt, als het den Dichter tot eere strekt.
De Lof der Geneeskunst. Volgens Aanteekening op bl. 195, werd dit dichtstuk vervaardigd ter gelegenheid der vijfenzeventigjarige Feestviering van het Doctoren-Gezelschap, ter spreuke voerende: Uno animo, en aan deszelfs Leden toegezongen, binnen Amsterdam, op den 8 April 1826. Geheel voor die gelegenheid geschikt. Slechts ééne aanmerking, maar van weinig belang. Zij betreft reg. 9. op bl. 27:

‘Gij roept met Archimeed: ‘Ik heb het doel gevonden!’ 


{==88==} {>>pagina-aanduiding<<}

Zou niet het εὕρηκα, εὕρηκα (ik heb 't gevonden! ik heb 't gevonden!) van archimedes getrouwer zijn vertaald, indien het slot van dien regel dus luidde: Ik heb, ik heb 't gevonden!? Zoo zou ook het doel, dat naar ons gevoel wat koud is en bijna zonder doel voorkomt, geheel wegvallen, zonder het minste verlies.
Het derde stuk (bl. 30-42) is hagar en ismaël. (Dramatische Voorstelling.) Volgens de Aanteekening (bl. 195) werd dit stukje door den Dichter ten verzoeke van Mevr. a.m. kamphuysen, geb. snoek, vervaardigd, en is door deze hoogstverdienstelijke en rijkbegaafde Tooneelkunstenaresse in den zomer des jaars 1827 tweemalen, in den Hoogduitschen Schouwburg, te Amsterdam ten tooneele gevoerd. - Wij zijn geenszins vijanden van het Tooneel, en wenschen even min Bijbelsche geschiedenissen van hetzelve geheel geweerd te zien. Spaarzaam hebbe dit evenwel plaats! Zulke stukjes, als deze dramatische voorstelling is, zien wij op het Tooneel niet gaarne uitgevoerd. Aan de kunst van eene snoek zal het niet hebben gehaperd, of alles is door haar in gevoel weggesleept. Maar de voorstelling van eene bidderes, door kunst betooverende, heeft voor ons gevoel iets stootends. Wij zouden het gevoel van warnsinck beleedigen, indien wij hierover nog iets meer wilden zeggen. Ook het opzet, om zulk een stukje ten tooneele te voeren, heeft veel van het schoone verhaal, Gen. XXI:15-19, moeten doen verloren gaan, omdat het tooneel, te regt, voor naauwkeurige uitvoering van het daar verhaalde minder geschikt werd geoordeeld. Het Tooneel en de Kansel, niet altijd genoeg onderscheiden, hebben een verschillend gebied. Het eene bootst personen en zaken na. De ander handelt, met uitdrukking van eigen gevoel, over personen en zaken. Tooneeldichter en Prediker moeten dit onderscheid altijd diep gevoelen. De laatste vooral zou kreupel gaan, indien het Tooneel voor hem als redenaar alleen Akademie ware. Zulke kreupele redenaars mogen op dit verschil wel
eens nadenken, om niet te veel waarde te hechten aan den nietsbeteekenenden lof, dien oppervlakkigheid aan den kunstigen Prediker en den kundigen Tooneelspeler gelijkelijk toezwaait. Doch keeren wij van dezen uitstap terug. Het stukje zelve, als zoodanig, geeft ons geen stof tot eenige aanmerking van gewigt, maar bevat integendeel veel fraais en treffends.
Vol treffende gedachten en fijn gevoel is ook het volgende

{==89==} {>>pagina-aanduiding<<}
dichtstuk: Het Liergestarnte, (Cantate) mijn' hooggeachten Vriend johannes buys toegezongen, bl. 43-52. Achteraan zijn, bl. 195-197, eenige Aanteekeningen gevoegd, welke de Dichter aan zijnen vriend buys verschuldigd is. Zij helderen het een en ander in deze Cantate op, en verhoogen de waarde nog van dit dichtstuk, dat op zichzelve een juweeltje is.

‘Der starren pracht en heerlijkheid 
Verheft Gods magt en majesteit, 
En doet zijn liefde en wijsheid blinken: 
En is dat onbeperkt gebied - 
Bij Hem - een niet! - 
Dat niet doet ons in 't niet verzinken.’ 

Woordenspel ... zegt misschien de ongevoelige. Maar voor ons, en wij wenschen voor velen, iets, ja oneindig meer.
Op dien voet mogen wij de nog overige 27 dichtstukjes van meerdere of mindere waarde, waarin ook nu en dan luim eene gepaste en gelukkige rol speelt, niet beoordeelen. Wij eindigen daarom hier ons meestal gunstig verslag. Ubi plura nitent, moge nu en dan een vlekje aan te wijzen zijn; het geheel, aan Godsdienst, Vaderland, Liefde en Vriendschap gewijd, heeft in zichzelve zoo vele aanbeveling, dat wij gerustelijk, zonder nadeel voor het vertier dezes bundels, de pen nu kunnen nederleggen.




De Kluizenaar in Rusland, of Aanmerkingen op de Zeden en Gewoonten der Russen in het begin der 19de Eeuw. Een Vervolg op de Verzameling der Fransche, Engelsche, Italiaansche en Spaansche Zeden. Uit het Fransch. In twee Deelen compleet. Iste Deel. Te Dordrecht, bij Blussé en van Braam. 1829. In gr. 8vo. XVI en 325 bl. f 2-40.

Dit werk is niet zoo zeer de beschrijving eener reis door Rusland, als wel een verhaal van de indrukken, die een verblijf van vijf jaren in de hoofdstad van dat Rijk van 1819 tot 1824 hebben achtergelaten bij den Franschen Schrijver, die betuigt gereisd te hebben, minder om kolommen, pilasters en gedenkzuilen te beschouwen, dan wel om de zeden, de karakters en de gebruiken gade te slaan. Zoo kondigt de

{==90==} {>>pagina-aanduiding<<}
Kluizenaar zelf in het voorberigt zijne aanmerkingen aan, en toont reeds daar, door zijne schrandere opmerking der gebreken, welke vele beschrijvingen aankleven, dat fijne oordeel te bezitten, hetwelk men met regt in hem mag vorderen, die optreedt als waarnemer en beoordeelaar van vreemde zeden en karakters. Ofschoon dan dit werk voornamelijk ten doel heeft, de bewoners van Rusland te leeren kennen, vestigt de Schrijver toch ook zijne aandacht op zulke natuurlijke, burgerlijke en staatkundige omstandigheden, welke invloed uitoefenen op het menschelijk karakter.
Het werk is verdeeld in negenentwintig Hoofdstukken. Vooraf gaat het verhaal van den Overtogt van Honfleur naar Kroonstad. Op de Deensche kust, ‘dat ernstige land, aan hetwelk shakespeare zijne donkere verwen ontleende,’ bezoekt de reiziger in het voorbijgaan het oude paleis van hamlet. Het tragische gevoel, door dit oord opgewekt, moet bij de luchthartige Fransche zeelieden spoedig wijken voor den vervrolijkenden invloed van het blijspel, daar zij in de Oostzee zich de verveling verdrijven door eene representatie, op het verdek, der Wanhoop van Jocrisse.
Verder neemt de Schrijver in de opvolging der Hoofdstukken orde van tijd noch rangschikking der zaken in acht. Daarom zullen wij ook de opgave van den inhoud niet verder volgen gelijk ze in het werk voorkomt, maar willen liever het onder elkander vermengde rangschikken en tot zekere hoofdrubrieken bijeenvoegen. Wij gelooven zoo onzen lezer het best een eenigzins geregeld begrip te geven van hetgeen dit boek hem aanbiedt. De Hoofdstukken Petersburg, De Thermometer en De Dooi behelzen aangaande de genoemde hoofdstad Aardrijks- en Natuurkundige berigten. Eene maand in menschenhaat doorgebragt, Volkskarakter, De Huiselijke kringen en Liefdadigheid maken ons bekend met de zeden, gewoonten en geaardheid der Russen in het algemeen. Katharina II en De Hermitage behelzen wetenswaardige bijzonderheden aangaande deze beroemde Keizerin en de zamenstelling van haar Hof. De Gezelschapszalen, Een Maaltijd, De Aanzienlijken, De Eertitels, Ridderlinten en Eereteekenen stellen ons den toestand, de leefwijze en verschillende rangen voor der aanzienlijke Russen. De Nieuwjaarsdag, De Klopjagt, De Inzegening der Wateren, De Vastenavond, De Voorjaarsmarkt schetsen de volksvermakelijkheden en feesten der Petersburgers. De Staatshuishouding, De Rijksmidde-
{==91==} {>>pagina-aanduiding<<}
len, De Lijfstraffen bevatten aanmerkingen over den burgerlijken en staatkundigen toestand der Russen. De Hoofdstukken, getiteld: Eerste Ontmoetingen, De Graaf de Maistre en Mevrouw de Stael, De Hertog de Serra Capriola,
De Finlandsche Schoorsteenvegers doen den lezer kennis maken met zoodanige vreemdelingen, die of Petersburg werkelijk bewonen, of als reizigers, of als diplomaten daar eenigermate bekend waren. Terwijl eindelijk de afdeelingen: Karakterschetsen en Algemeen Gesnap, eenige menschkundige stellingen behelzen, welke de Schrijver in de overige Hoofdstukken tot beoordeeling van personen en zaken toepast.
Dit werk moge, gelijk zoo vele andere in onze taal overgebragte, weder van vreemden oorsprong zijn, wij mogen geenen lof weigeren, waar dezelve verdiend wordt; en, hoe gaarne wij, waar wij kunnen, den hoogsten lof geven aan oorspronkelijke Nederlandsche werken, wij mogen dan ook niet ontveinzen, dat wij het boek met veel genoegen gelezen hebben. De stijl is onderhoudend, de onderwerpen zijn belangrijk, en des Schrijvers berigten en waarnemingen dragen veelal den stempel der waarheid. Alleen is het jammer, dat een Schrijver, die toont met zoo veel bekwaamheid begaafd te zijn, om vreemdelingen billijk te beoordeelen, alleen omtrent onzen landaard zoo onbillijk is, en zelfs op zee, welke toch inderdaad duizendmaal meer ons element, dan dat van den Franschman is, geenen eerzamen Hollandschen schipper kan voorbijvaren, of de Hollander moet eene veêr laten. Vanhier dan ook welligt, dat, voor zoo veel wij ons na de lezing herinneren kunnen, nergens het minste gewag wordt gemaakt van al hetgeen Holland heeft bijgedragen tot Ruslands beschaving en de beoefening van die kunsten, welke hetzelve tot deszelfs tegenwoordigen hoogen rang hebben verheven. De stellige uitvallen tegen den Nederlander zijn echter van luttel beduidenis. De Hollander b.v. wordt eens vervelend en eens hardnekkig genoemd. Nu ja, wij kunnen het ons van menigen Franschman, en zelfs van menigen vijand van den echt Nederlandschen volksgeest binnen Nederland, wel begrijpen, dat die zoogenaamde hardnekkigheid van den waren Nederlander, bij voorbeeld het: Je maintiendrai! hem verveelt. Moge zij hem nog lang vervelen, en de Nederlander nog lang voor al te groote
buigzaamheid van den, God zij geloofd! nog vrijen nek bewaard blijven! Den lezer, die met ons in dezen wensch instemt, zal dan het compliment van den Schrijver aan onzen landaard wel niet zeer storen in het genoegen, hetwelk hem de lezing van dit overigens goed geschreven werk verschaffen kan. Tot een staal van den schrijfstijl kiezen wij hier en daar eene zinsnede uit het Hoofdstuk: De Thermometer.
‘Men moet het bekennen, eene aanhoudende koude van vijftien tot twintig graden is eene verschrikkelijke vijandin; en toch, al verheft zij zich tot vijfentwintig, ja tot dertig graden, zoo als dat in zeer strenge winters het geval

{==92==} {>>pagina-aanduiding<<}
is, kan men, van top tot teen gewapend, hare aanvallen nog wel afweren; maar wee den onvoorzigtigen en onbedachtzamen! Niets is rasscher dan hare teregtstellingen; eene belette uitwaseming is een doodvonnis, en te vergeefs beroept men zich op de regtbank der kunst; zij is onvermogend. - Neus en ooren worden het eerst door de koude aangedaan. Wanneer men het aangetaste deel met een wollen lap, of zelfs met sneeuw wrijft, wordt het bloed aanstonds weder in omloop gebragt, en de huid krijgt hare gewone kleur terug. Eene blaauwachtig witte tint verkondigt het gevaar; en men waarschuwt zich wederkeerig door den enkelen kreet: noss (neus)! Niet zelden ziet men twee personen elkander te gemoet gaan. ‘Pas op, uw neus zal bevriezen,’ zegt de een. ‘Ik wilde u juist zeggen, dat de uwe reeds bevroren is,’ is het antwoord. Men blijft staan, en, na eene wederkeerige wrijving, verlaat men elkander met eene diepe buiging: want, is het Russische volk niet het beschaafdste, het is zeker het wellevendste en het zachtaardigste van Europa. In de eerste dagen van December kwam hier een Italiaan; toen hij voor het eerst uitging, bevroor hem de neus; een goedhartige boer, dat ziende, neemt dadelijk eene hand vol sneeuw, en begint, zonder veel omslag, het gezigt van den vreemdeling daarmede te wrijven. Deze houdt dit dienstbewijs voor eene beleediging, en stoot zijn' edelmoedigen heelmeester met vuistslagen van zich af; er ontstaat een oploop van volk, en een dienaar der policie schiet toe. De boer verontschuldigt zich; de policiebeambte spreekt Fransch, en nu heldert zich alles op. De Italiaan, verlegen, tracht zich te verschoonen, en doet beter nog; hij geeft eene blaauwe banknoot (vijf franken) aan den wrijver, die, daardoor aangemoedigd, zijn aangevangen werk voortzet. Eindelijk verwijdert zich de
Italiaan, den neus vast in de hand besloten houdende, en uitroepende: ‘Goede God! wie zou te Florence daaraan gedacht hebben!’
De Vertaler heeft zijne taak, over het geheel, vrij goed verrigt, en het werk doorgaans in eene goede, zuivere Nederlandsche taal en stijl overgebragt; alleen zouden wij gewenscht hebben, dat ook de motto's in de eer der vertaling hadden gedeeld, daar zij allen zeer juist gekozen zijn, om den geest, die in ieder Hoofdstuk heerscht, te doen kennen. De aanmerkingen, welke de Vertaler hier en daar, aan den voet der bladzijden, bij het werk gevoegd heeft, zijn zeer geschikt tot opheldering van eene en andere vreemde benaming of denkbeeld, en verhoogen dus voor den Nederlandschen lezer de waarde der overzetting van het zeer onderhoudende werk in zijne taal.

In het mengelwerk van No. I, bl. 29, reg. 8 v o., staat den, lees en. En bl. 08, reg. 17, boden der vreê, lees boden van vreê.


{==93==} {>>pagina-aanduiding<<}

Boekbeschouwing.

Regtsgeding van Jezus Christus, door Mr. Dupin den Ouden, Advokaat, uit het oorspronkelijke vertaald door Mr. J.M. van Maanen, Advokaat bij het Hoog Geregtshof te 's Gravenhage. Te 's Gravenhage, bij S. de Visser. 1829. In gr. 8vo. X, 70 bl. f 1-:

Onder de schriften van den dag, welke de algemeene belangstelling het meeste tot zich trekken, behoort voorzeker dit werkje van den Christen-Advocaat dupin, den Ouden, tot wederlegging van zijnen tijdgenoot en letterkundigen vriend, den Joodschen schrijver salvador. De Heer Mr. j.m. van maanen heeft de wederlegging van den Heer Mr. dupin vertolkt; en alzoo zijn er hier twee dingen te onderzoeken: vooreerst, of de vertaling gelukkig; ten tweede, of de wederlegging voldoende is.
Na kortelijk het eerste punt te hebben aangeroerd, zal Recensent hoofdzakelijk zich tot het tweede bepalen.
I. De vertaling is niet gelukkig. Recensent bezit het oorspronkelijke niet; maar uit den zamenhang als anderzins kan men veelal gissen, hoe de vertaling zou moeten zijn.
Bl. 7. In zijne wetgeving (die van mozes) is het volk alles, en de Schrijver (de Joodsche verdediger van mozes, de Heer salvador) toont ons, dat eigenlijk alles om hem is, door hem en met hem. - Hem, dit zou hier moeten zien of op mozes, of op den Schrijver; maar salvador schreef zeker pour lui, par lui et avec lui, en dan vordert de zin, dat men denke aan le peuple, niet aan moyse. Aldus moest de vertaling luiden: om hetzelve, door hetzelve en met hetzelve [volk], of wel: om, door en met het volk.
Bl. 11. De burgerlijke dood is de laatste graad van de scheiding; en verder: Men onderscheidde drie soor-
{==94==} {>>pagina-aanduiding<<}
ten van scheiding. Lees op beide plaatsen afscheiding, nog liever afzondering. Het spraakgebruik geeft aan scheiding, in een' regterlijken zin, steeds de beteekenis van echtscheiding.
Bl. 12, reg. 3. v.o. immer boven verheven, lees nimmer; welligt eene drukfout.
Bl. 21, reg. 3. v.o. de mensch God (l'homme-Dieu), lees de Godmensch.
Bl. 29. in de noot: De dood van etienne (!!!) lees stephanus.
Bl. 43. Een Senaat.... die onberedeneerd denkt te handelen, lees onbevooroordeeld of onvooringenomen. Sans prévention zal er staan, of sans préjugés.
Bl. 45. buitensporigheden, welke voor het overige niet dan al te zeer zich vereenigen met de woede, enz. qui ne s'allient que trop? of wel, qui ne s'attachent que trop? welke niet dan al te veel zamenhangen, of in verband staan, met de woede. Staat er ook sympathisent of harmonient, in onze taal overeenstemmen?
Bl. 50, reg. 2 en overal elders vinden wij exaequatur; lees exsequatur, het worde voltrokken, of ter executie gelegd, van exsequi.
Bl. 65. Justum acte nacem (in de noot), lees: Justum ac tenacem; doch dit kan eene drukfout zijn.
Dit zij genoeg van de vertaling; wij gaan over tot de hoofdzaak.
II. Na de onverdraagzame Gazette de France kort en krachtig te hebben afgescheept, die geene vrije mededeeling van denkbeelden schijnt te dulden, en den Heer salvador, of met een verachtelijk stilzwijgen, of met scheldwoorden wilde hebben beantwoord, en in geen geval althans iets tot lof van deszelfs onderzoeklievenden geest wilde gedoogen, begint de Heer dupin met een algemeen overzigt van het werk van salvador te geven, welks opschrift luidt: Geschiedenis der Instellingen van mozes en van het Hebreeuwsche volk.
De Joodsche Schrijver, met blijkbare verwerping van al het bovennatuurlijke en wonderdadige, ontwikkelt de geschiedenis en instellingen zijner Natie op eene natuurlijke wijze.

{==95==} {>>pagina-aanduiding<<}

De eenheid van het volk is de grondslag van den Israëlitischen Staat. De stam van levi is alleen bestemd tot vervulling eener bijkomende behoefte; maar hij is zoo min een regerende Priesterstam in het staatkundige, als de uitsluitende verkondiger van de leer der waarheid in het godsdienstige. ‘Het woord van God, de stem van jehova, hoedanig dan ook de wijze moge zijn, waarop zij komt in den geest van hem, die haar hoort, heeft tot strekking de aanwijzing der tijdelijke belangen van het volk. Zij behoort tot het algemeen eigendom, in dier voege, dat het regt, om God te laten spreken, niet uitsluitend aan eenen bijzonderen stam toekomt, zoo als in de wezenlijke Godsregeringen; maar dat de Senaat, al de Overheidspersonen, al de burgers, zoodra zij in staat zijn hetzelve te hooren, dat hooge woord, die magtige rede kunnen en moeten herhalen, hetwelk niet eerder wet wordt, dan nadat het de algemeene goedkeuring van het volk heeft verkregen,’ enz.
‘Welk een onderscheid tusschen Israël en Egypte! Bij deze (lees in het laatstgenoemde land) zouden de burgers ter naauwernood eenige woorden over staatzaken durven spreken, zonder gevaar te loopen van de zwaarste straf te moeten ondergaan; het is harpocrates, hebbende den vinger op den mond; het is het stilzwijgen, hetwelk God is: in Israël is het het woord! Wat kunnen zekere dwalingen hinderen! Het is beter aan eenen vloed van ijdele woorden deszelfs vrijen loop te laten, dan er een enkel van terug te houden, hetwelk van wege het Eeuwige Wezen kwam.’
Recensent doet aanteekening van deze erkentenis des Heeren salvador.
Uit het hoofdstuk over de bedeeling des Regts blijkt ons, volgens salvador, dat ieder burger niet alleen onderworpen was aan de wet, maar ook alleen volgens de wet kon gevonnisd worden; als ook, dat elk burger, in civile zaken, tot regter kon gekozen worden. Voor zoo ver de uitlegging eener wet noodig was, behoorde

{==96==} {>>pagina-aanduiding<<}
die aan den Kleinen Raad der Ouden, behoudens regt van beroep der Partijen op den Grooten Raad te Jeruzalem.
In het lijfstraffelijke werd van de doodstraf slechts zelden gebruik gemaakt. Tyrphon en akiba zeggen: wij zouden nimmer eenen mensch ter dood hebben veroordeeld. Simeon, zoon van gamaliël, is wel van een ander gevoelen; maar salvador is het eens met tyrphon en akiba. - Uitmuntend! maar hoe zal salvador het dan maken met het vonnis tegen jezus?
Overigens berust de lijfstraffelijke regtspleging van de 5 boeken van mozes op drie hoofdregels, zegt salvador: het in het openbaar plaats hebben der debatten, de vrijheid eener volledige verdediging voor den beschuldigde, en de waarborg tegen de gevaren van het afleggen van getuigenis. Eindelijk: de eenvoudige verklaring van iemand tegen zichzelven, noch ook de verklaring van éénen Profeet, hoe wijdberoemd hij ook zijn mogt, besliste de veroordeeling niet. Als iemand ter dood veroordeeld was, verwijlden de regters de uitspraak van het vonnis tot op den derden dag. Zij, die te voren tot veroordeeling hadden gestemd, konden alsdan den beklaagde onschuldig verklaren; maar zij, die hem hadden vrijgesproken, konden hem dan niet helpen veroordeelen.
Dit alles en nog veel meer was er bij de Israêlieten vastgesteld ten voordeele der beklaagden. Wel nu! had de Groote Raad die regtsbeginselen slechts ten opzigte van jezus gevolgd, dan zou de zaak ongetwijfeld gelukkiger zijn afgeloopen. Maar wat zegt salvador? ‘De Senaat, oordeelende dat jezus, zoon van joseph, geboren te Bethlehem, den naam van God heeft ontheiligd, door denzelven zich aan te matigen, heeft op hem, als eenvoudig burger, toegepast de wet op de Godslastering, en het 13de hoofdstuk der wet van Deuteronomium, en het 20ste artikel van het 18de hoofdstuk, volgens hetwelk elk Profeet, zelfs

{==97==} {>>pagina-aanduiding<<}
een, die wonderen verrigt, gestraft moet worden, wanneer hij spreekt van een' God, die aan de Hebreën of aan hunne voorvaderen onbekend is.’
Nu bewijst de Heer Mr. dupin breedvoerig, dat men tegen jezus gehandeld heeft met verwaarloozing van alle de formen der wet. Dat men Hem in allerlei strikken heeft zoeken te vangen, ten einde Hem een woord, hetzij tegen het oppergezag van den Romeinschen Keizer, het zij tegen de wet van mozes, ontvallen zou. Dat er nimmer een bevel van gevangenneming door eene geregelde regtbank tegen jezus is uitgevaardigd, gelijk dat bij de Israëlieten, volgens salvador, behoorde; zijnde het vonnis der gevangenneming tevens dat, waarbij de beklaagde in staat van beschuldiging werd gesteld. Dat daarentegen de hoofden der Priesterpartij (par la réunion fatale, voegt Recensent er bij, de deux camps ennemis, des Phariséens et des Sadducéens) slechts beraadslaagden, hoe zij jezus in handen krijgen, onder welk voorwendsel, en op welke wijze zij Hem veroordeelen en ter dood brengen zouden. Dat zij zich bedienden van omkooping en verraad. Dat zij, tegen de wet, Hem des nachts lieten vatten zonder wettig gegeven bevel, zoodat de gewapende wederstand van petrus, hoewel door jezus afgewezen, regtmatig was. Dat men jezus gebonden henenleidde, schoon Hij alleen en ongewapend was; de bende (welke geenszins, gelijk salvador wil, door pilatus medegegeven was; want de bevoegde autoriteit was tot nog toe van de zaak onkundig) daarentegen talrijk en gewapend: en de vrienden van jezus, toen deze zich verkoos te onderwerpen, waren het ontvlugt. Dat men daarna jezus liet zien aan den schoonvader des Hoogepriesters;
Hem weder gebonden naar den Hoogepriester zelven voerde; Hem daar in den kouden nacht op het voorplein liet staan, en zich schuldig maakte aan willekeurige opsluiting in een particulier huis; wart dit was het huis des Hoogepriesters zoo wel, als dat van alle andere burgers. Dat jezus aldaar, zonder dat de Hoogepriester, hetzij als zoodanig, netzij als

{==98==} {>>pagina-aanduiding<<}
huisheer, er zich tegen verzette, onmenschelijk misnandeld werd. Dat de Raad ten huize des Hoogepriesters vóór zonneöpgang, en op een' feestdag, vergaderde tot het onderzoek van een geding; twee nietigheden, welke het vonnis, volgens de Joodsche wet, krachteloos maken. Dat cajaphas, die, volgens salvador zelven, de beschuldiger van jezus was, en ook reeds te voren in eene raadsvergadering het doorgedreven had, dat het nuttig was, dat die ééne man tot welzijn des volks (der Priesterschap, meende hij) stierve, thans weder als Hoogepriester voorzat, medestemde, verhoorde, getuigde, beschuldigde, veroordeelde. Dat hij jezus vroeg naar zijne discipelen en zijne leer in het algemeen, om Hem eenige onvoorzigtigheid te doen zeggen, zonder zich tot het punt der beschuldiging, de Godslastering, te bepalen. Dat hij, toen jezus hem gepast antwoord gegeven had, en hem verzocht had, getuigen te laten hooren, geenszins den beklaagde als getuige tegen zichzelven te willen doen ontreden, toeliet, dat een deurwaarder aan jezus een' slag in het aangezigt gaf. Dat de voorgebragte getuigen, zonder volledige overeenstemming, alleen spraken van eene, naar hunne verminkte opgaaf, bespottelijke grootspraak van jezus, met betrekking tot den Tempel; geenszins van eenige Godslastering. Dat de Hoogepriester daarop den beklaagde zelven op den eed bragt, en dat jezus, tegen de wet, (bovendien nog ten onregte toegepast, gelijk wij straks zullen aantoonen) op zijne eigene bekentenis alleen, en dat wel als beëedigd getuige tegen zichzelven, in eene onstuimige en gansch onwettige regtszitting, ter dood werd veroordeeld. Dat de Raad toen ter tijd de magt
niet had, om doodvonnissen uit te spreken; schoon salvador het tegendeel beweert. Dat men jezus toen weder gruwelijk mishandelde; welk punt echter den Heer salvador niet bewezen schijnt. Dat men, toen men met de eerste beschuldiging niet meer voort kon, eene gansch andere beschuldiging bij den Procurator des Keizers, pilatus namelijk, inbragt; die hier, de

{==99==} {>>pagina-aanduiding<<}
plaats des Landvoogds over Syrië vervangende, bevoegd was met de zaak zich in te laten. Nam Procuratoribus Caesaris data est Jurisdictio in causis Fiscalibus, non in Criminalibus, nisi cum fungebantur vice Praesidum: ut pontius pilatus fuit Procurator Caesaris vice Praesidis in Syria, zegt cujacius. Dat pilatus den beklaagde, na kort verhoor, vrijsprak; doch, vermits de Priesterpartij aanhield, daarna weder, dewijl jezus een Galileër was, Hem naar den Viervorst van Galilea verwees, welke zich de zaak niet ernstig geliefde aan te trekken. Dat pilatus daarop den hem teruggezondenen en door hemzelven vrijgesprokenen beklaagde liet geeselen, en, uit vrees van bij den Keizer in ongenade te geraken, met verkrachting van den Romeinschen regtsregel: Non bis in idem, zonder eenig nieuw opgekomen bewijs, Hem ter kruisiging overgaf, als schuldig aan poging tot verkrijging van Koninklijk gezag; gelijk dan ook uittreksel van het vonnis des Procurators, inhoudende de voorgewende misdaad des veroordeelden, boven aan het kruis op een bord te lezen stond.
Ten onregte beweert salvador, dat de Romein pilatus het Arrest van den Grooten Raad onderteekende: want deze had jezus veroordeeld wegens Godslastering; pilatus deed het wegens oproerigheid. Beschuldiging en vonnis waren in beide gevallen verschillend. Maar van oproerigheid tegen den Keizer der Romeinen beschuldigt salvador zelf den Stichter des Christendoms niet; pilatus was ook van het tegendeel overreed, had jezus vrijgesproken, liet den vrijgesprokenen geeselen, en veroordeelde hem naderhand tot de doodstraf. Salvador zelf neemt de Evangeliën, de wonderen daargelaten, als geschiedkundige gedenkstukken aan, verklaart er geene andere te weten, en daaruit alleen te willen putten. Dupin toetst de wijze van handelen der Joden aan hunne eigene instellingen, gelijk salvador die beschrijft, en het gedrag van pilatus aan de toen in werking zijnde wetten der

{==100==} {>>pagina-aanduiding<<}
Romeinen. Er blijkt, dat jezus onschuldig veroordeeld is, met verkrachting van meest al de formen der wet.
Recensent, afstand doende van alle uitzondering, en dadelijk antwoordende op de hoofdzaak, wil ten slotte de vraag eens wat nader onderzoeken, of jezus door onpartijdige Regters, welke Hem niet erkenden voor dengenen, wien Hij zich verklaarde te zijn, krachtens de Mozaïsche wet, als eenvoudig burger kon worden schuldig verklaard aan Godslastering?
Twee vragen komen hierbij in aanmerking. Vooreerst: Waarin bestaat de Godslastering, of daarvoor gehoudene misdaad, waarop de doodstraf bepaald is? Ten tweede: Heeft jezus, als eenvoudig burger beschouwd, aan die misdaad zich schuldig gemaakt, en bestond er dus reden tot toepassing van de wet?
I. Hooren wij, op het eerste punt, mozes, vijfde boek, hoofdstuk XIII, vers 1, 2, 3, 4 en 5, en hoofdstuk XVIII, vers 20. ‘Wanneer in uw midden zal opstaan een Profeet of droomendroomer, en hij geeft u een teeken of wonder; en dat teeken of wonder komt, waarvan hij tot u gesproken had, (tevens) zeggende: Laat ons andere Goden navolgen, die gij niet gekend hebt, en onze verpligting erkennen, om hen te dienen! Gij zult niet hooren naar de woorden van dien Profeet, of naar dien droomendroomer; want de Heer uw God beproeft u, om te weten, of het wel zoo is, dat gij den Heere, uwen God, lief hebt met geheel uw hart en met geheel uwe ziele. Den Heere, uwen God, zult gij volgen, en Hem zult gij vreezen, en zijne geboden zult gij onderhouden, en naar zijne stem zult gij hooren, en Hem zult gij dienen, en Hem zult gij aankleven! - Maar die Profeet, of die droomendroomer, zal met den dood gestraft worden. De Profeet, die zich trotschelijk zal aanstellen, (wordt jehova ondersteld te zeggen) sprekende een woord in mijnen naam, dat Ik hem niet geboden heb te spreken, of die spreken zal in den naam van andere Goden, diezelve Profeet zal sterven.’

{==101==} {>>pagina-aanduiding<<}

Het eene en andere beteekent: Ieder volksleeraar, die eene hoogere zending voorwendt, moet ook dan, wanneer hij voorspellingen doet, welke waarlijk worden vervuld, en daden verrigt, welke de tijdgenooten zich niet natuurlijk kunnen verklaren, zoodra hij zich op een' anderen God dan jehova beroept, of andere Goden wil hebben aangebeden, ter dood worden gebragt. Op hem, welke in naam van jehova dingen voorspelt, welke door de uitkomst niet worden bewaarheid, is dezelfde straf van toepassing.
II. Heeft nu jezus, in naam van jehova, gebeurtenissen voorspeld, die niet zijn voorgevallen, voor zoo ver het tijdperk der mogelijke vervulling, vóór zijne teregtstelling, dáár was? Men heeft er Hem niet van beschuldigd, of het zou moeten zijn dat weder opbouwen van den Tempel; doch daarop is Hij geenszinsveroordeeld. Niet op getuigenissen, maar op eigene belijdenis is jezus schuldig verklaard. Om ook over dien herbouw te kunnen oordeelen, zou men of jezus zelven of anderen den Tempel eerst hebben moeten laten afbreken. Doch de Heer salvador gevoelt zelf, dat de beschuldiging dier valsche getuigen ongerijmd is, en zegt, dat de Senaat, oordeelende, dat jezus den naam van God heeft ontheiligd, door denzelven zich aan te matigen, op Hem heeft toegepast de wet op de Godslastering, volgens welke elk Profeet, zelfs een, die wonderen verrigt, gestraft moet worden, wanneer hij spreekt van een' God, die aan de Hebreën of aan hunne voorvaderen onbekend is.
Heeft nu jezus zichzelven den naam van God aangematigd, of eenen anderen God verkondigd? Dat hij zich voor Messias uitgaf, doet niets ter zake. Eene gaping in de wet kan het wezen, doch straf is er niet op bepaald; of het zou moeten zijn, indien iemand een woord in den naam van God spreekt, dat niet vervuld wordt, en dan is dit reeds hier boven beantwoord. Salvador neemt het ook voor geen punt van beschuldiging, dat jezus zeide de Christus, te zijn; en tot

{==102==} {>>pagina-aanduiding<<}
prediking van hetgeen Hij hield Gods woord te wezen, was Hij, volgens de Grondwet der Israëlieten, geregtigd. De vrijheid van onderwijs was bij hen onbeperkt. Hooren wij nu den Apostel johannes, hoofdstuk X, vers 30 en verv. (Jezus zegt:) Ik en de Vader zijn één! - De Joden dan raapten wederom steenen, om Hem te steenigen. Jezus antwoordde hun: Vele treffelijke werken heb ik u getoond, van wege mijnen Vader; om welk dezer werken zoudt gij mij steenigen? De Joden antwoordden Hem, zeggende: Wij steenigen u niet om eenig treffelijk werk, maar om Godslastering; omdat gij namelijk, een mensch zijnde, uzelven God maakt!
Toen de Joden, vers 24, gezegd hadden: Indien gij de Christus zijt, zeg het ons vrijuit, antwoordde jezus: Ik heb het u gezegd, maar gij gelooft het niet. - Geeft Hij nu weder dergelijk antwoord? Zegt Hij: Ja waarlijk, gij begrijpt mijne meening: Ik ben een mensch, maar tevens de eenige en waarachtige God, of ik ben zoo wel een God als jehova? Geenszins! - Jezus antwoordde hun: Is er niet in uwe wet geschreven: Ik heb gezegd, gij zijt goden! Indien de wet hen goden genoemd heeft, wie dit woord van God betreft, en de schrift niet krachteloos kan gemaakt worden, hoe kunt gij dan zeggen tot Hem, dien de Vader geheiligd en in de wereld gezonden heeft (die de Messias is): Gij lastert God! omdat ik gezegd heb: Ik ben de zoon van God? Indien ik niet doe de werken mijns Vaders, zoo gelooft mij niet! Maar indien ik ze doe, al geloofdet gij mij niet, gelooft toch de werken; zoo dat gij erkent, dat de Vader in mij is, en ik in Hem.
Zij zochten Hem dan wederom gevangen te nemen; maar Hij ontkwam uit hunne hand.
De Hoogleeraar van der palm teekent hier op aan: ‘Na zijne gezegden en betuigingen, durfden zij Hem niet meer steenigen, als overtuigd van Godslastering; maar hielden Hem echter voor misdadig genoeg,

{==103==} {>>pagina-aanduiding<<}
om Hem aan een regterlijk verhoor te onderwerpen. Het ontkomen uit hunne hand kon op meer dan ééne wijs natuurlijk gebeuren.’
Ik stem dus den Heere salvador toe, dat jezus, door zich den Zoon van God te noemen, meer te kennen gaf, dan dat Hij in dien zin een zoon of kind van God was, gelijk alle godvruchtigen bij de Israëlieten daarvoor werden gegroet. Maar, schoon jezus, aan de eene zijde, verklaarde, eene betrekking op God te hebben, van verhevener aard, dan die van alle brave lieden, zoo gaf, aan de andere zijde, de titel Zoon van God te kennen, dat Hij een ander was dan de Vader, dat Hij al zijne magt van dezen ontleende, en aan denzelven ondergeschikt was; te meer, daar Hij zich niet eens God wilde noemen in de flaauwere beteekenis van het woord, voor hem, die in den naam van jehova spreekt en handelt. De beschuldiging, dat jezus zichzelven den naam van God heeft aangematigd, is dus geheel ongegrond. Cajaphas bezwoer ook jezus niet, te zeggen, of Hij was jehova zelf, of eenig ander God; maar wel, of Hij was de Christus, de Zoon des levenden Gods: en in dit geval heeft mozes niet voorzien.
Jezus heeft ook nooit eenen anderen God verkondigd, dan jehova: in naam van dezen, niet van eenen anderen God, deed Hij al zijne wonderen, en dezen God alleen beval Hij lief te hebben boven alles. De strafwet is van strikte uitlegging; en op gevallen, in de wet niet voorzien, mag de wet nimmer willekeurig worden toegepast.
Recensent is dus, als Regtsgeleerde, van oordeel, dat jezus, als eenvoudig burger beschouwd, niet alleen vervolgd en gevonnisd is met verwaarloozing van de meeste formen der wet, maar ook, dat jezus door den Grooten Raad schuldig is verklaard met verkeerde toepassing der wet.
De Heer dupin heeft dit laatste ook wel willen aantoonen; maar als Roomschgezinde heeft hij zich niet vrij genoeg durven uitlaten. Hij haalt dan ook de Bij-
{==104==} {>>pagina-aanduiding<<}
belplaatsen aan uit de Vulgata. Met het Grieksch kan Recensent tamelijk te regt; maar met het Hebreeuwsch zit hij verlegen: hij heeft zich daarom maar altijd bediend van de vertaling des Hoogleeraars van der palm.

Sophia van Lissau; eene bijdrage tot de Geschiedenis van het tegenwoordige Jodendom. Te Amsterdam, bij G.J.A. Beijerinck. 1829. In gr. 8vo. 231 Bl. f 2-50.

Onder dezen titel leverde de Weleerw. j. corstius, op uitnoodiging van den uitgever, eene vrije vertaling van een oorspronkelijk Engelsch werkje, dat voor eene lezenswaardige bijdrage gehouden mag worden. Hetzelve behelst de geschiedenis van eene deftige Joodsche famille, en heeft ten doel, de denkwijze en godsdienstige gebruiken der tegenwoordige Joden, vooral ook de bekrompenheid van velen hunner, in tegenstelling van den milderen geest des Christendoms, te doen opmerken. De schrijfster (op bl. 41, waar in de noot van den vertaler staat des schrijvers, is zeker eene drukfout ingeslopen) heeft gematigdheid en onpartijdigheid zoo wèl in acht genomen, dat ook de Jood dit boekje kan lezen. ‘Hij zal,’ zegt corstius in het voorberigt, ‘geene oorzaak (reden) van ergernis vinden.’ Met genoegen las Rec. dit werk; ofschoon hetzelve, naar zijn oordeel, gebreken heeft, die bij eene vrije vertaling verholpen hadden kunnen worden. Blijkens eene teregtwijzende aanmerking (bl. 41.) heeft ook de vertaler dit gevoeld. Het Christendom, namelijk, zoodanig als het hier door de Engelsche schrijfster wordt voorgesteld, is te somber, en heeft te veel van Joodsche bekrompenheid. Kan eene waarlijk vrome Jodin, die in opregtheid het geloof harer vaderen heeft beleefd, op haar doodbed troost zoeken en vinden in de onbegrensde genade van eenen oneindig barmhartigen God (bl. 215), zoo mag men met reden vragen, of het wel in den echten geest van het Evange-
{==105==} {>>pagina-aanduiding<<}
lie is, dat eene zuster, die het Christendom kent en weet te waarderen, haar in dien toestand tegenwerpt: ‘Maar Hij is ook een regtvaardig God, en Hij kan zijne genade niet betoonen met verloochening zijner geregtigheid.’ De
Jodin zegt daarop: ‘Ik versta uwe fijne onderscheidingen niet.’ Had zij wel zoo geheel ongelijk? Het tiende hoofdstuk heeft dit opschrift: De geheele ongenoegzaamheid der natuurlijke Godsdienst en van alle pogingen der werkheiligheid, om het hart onder het lijden te bemoedigen en te sterken; echter wordt niet het ongenoegzame van de natuurlijke Godsdienst, maar alleen van kwalijk gewijzigde godsdienstigheid, aangewezen.
Voorts meent Rec. nog eene aanmerking op dit werk te moeten maken. De vader van sophia, een achtingwaardig koopman, verlicht en onbekrompen van denkwijze, was Jood, doch hield zich aan het onvervalschte woord van God. De moeder integendeel, schoon met een voortreffelijk verstand begaafd, deelde rijkelijk in alle vooroordeelen van haar volk, en had bitteren haat tegen christus en Christenen. Emma, hare oudste dochter, werd, ten gevolge van vroegere afspraak, weinige uren na hare geboorte, aan de zorg van haren grootvader van moeders zijde overgelaten; en deze (ook een achtingwaardig Jood) zeide aan zijne dochter en schoonzoon, dat het hun elk jaar slechts eenmaal, en wel op emma's verjaardag, geoorloofd zou zijn, haar te zien. Van dit harde besluit kon de oude man ook naderhand door geen bidden worden afgebragt. Sophia, vier jaren later geboren, was de lieveling harer moeder, in wier hart een even zoo onnatuurlijke als onverdiende wrevel, dien haar man te vergeefs zocht uit te roeijen, tegen hare oudste dochter zich plantte. Vanwaar die haat? en hoe kon een man van zoodanig verstand en karakter, als salomo van lissau hier wordt voorgesteld, emma, na den dood hares grootvaders, in zijn eigen huis door hare trotsche moeder zoo laten mishandelen? en langs welken weg was emma, onder hare Joodsche bloedverwanten, in het geheim eene Chris-
{==106==} {>>pagina-aanduiding<<}
tin geworden? Dit vindt men nergens in het boek aangeduid, en legt, voor zoo verre, het werk onvoldaan neder, na hetzelve met toenemende belangstelling gelezen te hebben.
Deze vertaling, schoon over het geheel vloeijend en duidelijk, laat echter hier en daar wel iets te wenschen over, zoo als eene worm, uwe omgang, dieren te slachten (slagten), uwe toeleg, naar de rei af, den ontvangst, wijgerde (weigerde), eene sluijer, hun (haar, van meisjes), beleedigingen (in den zin van kneuzingen of verwondingen). Ook zou Rec. op bl. 42 in plaats van berokkend liever veroorzaakt lezen.





Het Leven van Napoleon Bonaparte, Keizer der Franschen, door Sir W. Scott. Uit het Engelsch, door J.G. Swaving. VIIIste en IXde Deel. Te Dordrecht, bij Blussé en van Braam. 1828. In gr. 8vo. 410 en 551 bladz. f 6-60.

Ziet daar de laatste deelen van dit uitvoerige werk! Wij hebben in de vorige beoordeelingen deszelfs aanleg en uitvoering genoegzaam doen kennen, en kunnen ons dus hier zeer bekorten. De twee boekdeelen, die wij voor ons hebben, bevatten vooreerst de toerustingen van napoleon na den slag van Leipzig; de gewelddadige sluiting van het Wetgevend Ligchaam, ‘doordien het, getroffen door het algemeene leed, moeds genoeg had gehad, om de taal der vermaning te doen hooren;’ vervolgens de gebeurtenissen der drie eerste maanden des jaars 1814. Dit korte, maar zeer belangrijke en ingewikkelde tijdvak, door koch zoo wèl voorgesteld in zijne Geschiedenis van dien Veldtogt, heeft Sir walter ook zeer wel uiteengezet, en daarbij niet vergeten, de rampen van napoleon aan zijne onverzettelijkheid te wijten, die geenen vrede op gematigde voorwaarden wilde sluiten, en zelfs de geheime bedoeling te kennen gaf, om Antwerpen, Mentz en Alessandria nimmer over te

{==107==} {>>pagina-aanduiding<<}
geven, in weerwil van alles, wat zijn Gemagtigde beloven mogt. Doch zoo bereidde hij slechts zijnen ondergang. De onderhandelingen na den beslissenden slag van Parijs, het weifelen van napoleon, bijzondere karaktertrekken van hem, gedurende het vertrek naar en het verblijf op Elba, doen ons zien, dat wij hier geene Geschiedenis van Frankrijk onder napoleon, maar van napoleon zelven voor ons hebben; en hierin is Sir walter, wiens talent tot uiteenzetten van kleine karaktertrekken zoo zeer bekend is, bijzonder geslaagd. Het overige van dit deel bevat de zamenzwering der Pseudo-Liberalen en van het Leger tegen de Koninklijke Regering; napoleon's onverwachte terugkomst, en nederige houding tegenover de nieuwe Jakobijnen; eindelijk de veldslagen bij Quatrebras, Ligny en Waterloo, waarin van de Nederlandsche troepen slechts met een paar woorden in 't voorbijgaan, en van den Kroonprins genoegzaam niet wordt gewaagd, en alles aan de Engelschen toegeschreven. Dus eindigt dan dit deel, gelijk het vorige, met eene onregtvaardigheid tegen Nederland, en de Vertaler toont zich in beide opzigten als - beëedigd Translateur.
In het laatste deel vinden wij een zeer uitvoerig verslag der tweede afdanking van napoleon en zijne overgave aan de Engelschen, met een omstandig betoog, dat Engeland daarbij geenszins de goede trouw heeft geschonden, wanneer het napoleon, als gevangen, die toch niet meer ontsnappen kon, en zich dus uit wanhoop overgaf, heeft beschermd. Van dit oogenblik af, dat napoleon's betrekkingen met Engeland onmiddelijk beginnen, wordt ook het verhaal wijdloopiger; en men herkent hier weder den Brit, voor wien alles, wat op zijn Eiland betrekking heeft, de grootste waarde bezit. Zeer uitvoerig verdedigt hij dan ook de handelwijze van Sir hudson lowe omtrent den gevangen, hoewel hij hem van zekere harde vormen niet geheel kan vrijpleiten. Het eentoonige leven van napoleon op St. Helena wordt naar evenredigheid uitvoeriger ver-
{==108==} {>>pagina-aanduiding<<}
meld, dan zijne vroegere belangrijke staatsbedrijven; en die zelfde onverzettelijkheid en dwaze hardnekkigheid, die hem zonder verpoozen naar Ruslands oude hoofdstad dreef, die hem belette op eerlijke voorwaarden vrede te maken, verhaastte zijnen dood, door het weigeren van ligchaamsbeweging te nemen (dewijl de Gouverneur hem moest laten verzellen) of zich geneeskundige hulp van een' Engelschen Geneesheer, in dienst van dien gehaten Gouverneur, te laten welgevallen. Een bijvoegsel van echte stukken besluit het werk.
Sommige goede zielen hebben zich verbeeld, dat de grimmige tiran, (in zoo ver men in de negentiende Eeuw de rol van een' tiran kan vervullen) door tegenspoeden gelouterd, na 1815, wanneer men hem in rust gelaten had, een goed Regent en Vader des Volks zou geworden zijn. Om van deze dwaling terug te komen, leze men den laatsten wil des boosaardigen mans, waarin niet alleen een leugengeest heerscht, die blijkbare onwaarheden verdicht, maar ook de hatelijkste daden van zijn bewind goedgekeurd en geregtvaardigd worden, en hij omtrent den moord van den Hertog d'enghien betuigt, in gelijke omstandigheden nog zoo te zullen handelen. De harde ondervinding en het verval van al zijne grootheid had hem dus niets geleerd en in niets verbeterd.
Wanneer wij nu over dit werk in 't algemeen ons gevoelen mogen zeggen, zoo is het (zelfs in de gebrekkige vertaling) eene over 't geheel zeer aangename lectuur. De Schrijver heldert zijne verhalen door allerlei beelden (die wel eens den Dichter verraden) en menschkundige aanmerkingen op. Maar, hoewel het werk vele verdiensten bezit, en een' gewonen Schrijver eere zou aandoen, van een' man als walter scott, en zijnen Europeschen roem, hadden wij iets meerder verwacht. Hij kon zich, bij zulk een groot onderwerp, niet tot wereldburgerlijke oogpunten en beschouwingen verheffen. Oud-Engeland, althans Grootbrittanje, kan bij hem geen onregt doen; en hoezeer toevallig zijne oordeelvellingen doorgaans - omdat de Over-
{==109==} {>>pagina-aanduiding<<}
heerscher de vijand ook van zijn Vaderland was - met waarheid en regtvaardigheid strooken, zoo toont toch de verdediging van de Zeerooverij in 't groot te Koppenhagen, dat bij hem zedelijkheid en waarheidsmin ook aan Vaderlandsliefde ondergeschikt is; terwijl zijn mager verslag onzer Omwenteling, en het geheel onvermeld laten der edele mannen, die onze vrijheid tot stand bragten, hogendorp, kemper, van limburg styrum, van der duyn van maasdam, (de tirannenknechten de celles en de stassart mogt hij vrij aan de vergetelheid wijden) genoegzaam toont, dat ook hij nog deelt in de bekrompene vooroordeelen en onverschilligheid der meeste vreemdelingen omtrent onzen landaard.




Antwoord aan Sir Walter Scott, op zijne Geschiedenis van Napoléon, door Lodewijk Bonaparte, Graaf van Saint-Leu, voormaals Koning van Holland, Broeder van den Keizer. Uit het Fransch. Te Leiden, bij C.C. van der Hoek. 1829. In gr. 8vo. 108 Bl. f 1-:

Met nieuwsgierigheid openden wij dit boek, om te zien, hoe de Schrijver der Documens historiques sur la Hollande, die, door het vermelden der eenvoudige waarheid, zonder bijaanmerkingen, door het mededeelen van brieven van napoleon, dezen in een erger licht had doen voorkomen, dan alle blaauwboekjes met elkander, en daarin zijne tirannij middagklaar had bewezen, - hoe die nu walter scott zou beantwoorden! Dan, wij hebben niets gevonden, dan het oude lied: de laffe, afgesletene vleijerijen van het kind en den erfgenaam der Omwenteling, die de behendigheid heeft gehad, van de opgewondenheid der Natie door die Omwenteling gebruik te maken, en vervolgens - boertend zeiden de Franschen, in der tijd, door de sectio Caesarea! - de Moeder te

{==110==} {>>pagina-aanduiding<<}
doen sneven; een groot en bekwaam Veldheer en gelukkig krijgsman, zoo als karel XII, maar die de regten der menschen en des volks voor niets rekende; die niet vroeg, over hoeveel lijken en door hoeveel bloeds zijne zegekar heenging, mits hij zijn wit bereikte; aan wiens handen het bloed van d'enghien, pichegru, toussaint l'ouverture, palm, en zoo vele andere slagtoffers zijner noodelooze oorlogen en veroveringen, kleeft; die zelfs den Schrijver van dit boek op het onverantwoordelijkst behandeld, en de edele Natie, aan welke hij dien opgedrongen had, naderhand aan twee zijner laagste slaven - aan wezens als de celles en stassart - ter prooije heeft gegeven. Het is ongetwijfeld zeer braaf en Christelijk, aan zijne vijanden te vergeven; maar wij hebben nimmer gelezen, dat het pligt is, hun eene lofrede te schrijven, allerminst wanneer die vijand tevens de vijand is van het menschdom, van alle edele gewaarwordingen en vrijheidlievende gevoelens. Neen! thans, nu napoleon dood is, kan niemand beweren, dat het heeten mag, den zieken leeuw te schoppen, wanneer men doet zien, dat zijne schitterende daden tevens in den grond slecht en volkvernielend waren; dat hij aan Frankrijk zelve, 't welk hij zoo vurig gezegd wordt te beminnen, niet alleen de rust en de vrijheid, maar ook de welvaart geroofd en de bevolking gedund heeft, om de hersenschim der algemeene Heerschappij te bereiken. Het voor ons liggende boekje is eene zwakke herhaling van hetgeen breeder in de schriften uit St. Helena uiteengezet is, - eene regtvaardiging van alles, wat de groote Keizer gedaan heeft. De zwakke lodewijk wil ons zelfs doen gelooven, dat hij de bevelen zijns Broeders omtrent den handel en de scheepvaart getrouw en letterlijk heeft opgevolgd; even alsof wij niet
wisten, wat er in dien tijd te Katwijk al zoo gebeurd is. Familiezucht is goed; maar zij moet zoo ver niet gaan. In allen gevalle moest de goede lodewijk zichzelven dan gelijk gebleven zijn, en zijne Documens met napoleon's brieven niet hebben uitgegeven.

{==111==} {>>pagina-aanduiding<<}

Laat ons eenige trekken oplezen, waaruit men zien zal, hoeveel vertrouwen de Schrijver verdient, en van hoeveel waarde dit boek voor de Geschiedenis is.
Er is niet een der in 1796 in Italië geplunderde en van hunne beste schilderstukken beroofde Vorsten, Modena, Parma, enz. ‘die niet het traktaat als eene weldaad en met wezenlijke vreugde ontving.’ Daarbij moet men in 't oog houden, dat geen van alle die Vorsten eigenlijk met Frankrijk in oorlog, en dus het geheele werk eene roof- en plunderpartij was.
Bl. 24. ‘De Zeeslag van Aboukir heeft bewezen, dat Frankrijk eene volmaakte zeemagt zal hebben, zoo dikwijls zij het ernstig zal willen, of, om beter te zeggen, zoo dikwijls zij het goed zal weten aan te grijpen.’ Ja! daar zit het juist. Te Aboukir is die zeemagt vernietigd, omdat de Franschen niet goed wisten aan te grijpen.
Bl. 27. ‘De Verhevene Porte geeft den titel van Keizer aan den Koning van Holland.’ De titel, dien onze Koning van den Grooten Turk bekomt, (die toch wel althans niet minder zal zijn dan van Koning lodewijk in der tijd) is Kraal, of Vorst, zoo als de meeste Christenmonarchen genoemd worden, hetgeen minder is dan Padischah, welken titel men aan den Koning van Frankrijk geeft. Dus is die titel van Keizer, waarmede de goede lodewijk dacht, dat de Sultan hem vereerd had, eene hersenschim.
Bl. 29. ‘Niets zou napoleon hebben kunnen beletten tot het Gouvernement te geraken; hij werd er toe gevoerd door het openbare gevoelen, het geheele Leger, de geheele Natie, even als de ligte ligchamen opgestuwd worden door de golven.’ Juist! zoo als het schuim door de golven.
Bl. 30. ‘Zwitsers hebben betuigd, dat zij voor napoleon niets dan erkentelijkheid konden hebben, dat hij hunne ontroeringen (lees, beroerten) gestild en hun aanwezen verzekerd had.’ Hierdoor zoekt nu de Graaf van st. leu de gruwelijke handelwijze van napo-
{==112==} {>>pagina-aanduiding<<}
leon in 1802, toen hij Zwitserland weder met Fransche troepen deed bezetten, en het algemeen verfoeide Helvetische Bewind herstelde, dat Zurich had laten bombarderen, goed te maken.
Bl. 40. De ligtgeloovige Schrijver denkt, dat, indien de Keurvorst van Hessen in 1806 te Kassel gebleven ware, hij zijne Staten niet zou verloren hebben! Daarvoor had de man te veel gelds; men zou hem eerst schoon uitgeplunderd, dan afgezet of in een' kerker hebben geworpen. Op zijn best had men met hem gehandeld, zoo als napoleon in 1810 met zijnen Broeder, hetgeen dezen ondragelijker voorkwam dan het verlies zijner Staten en een ambteloos leven.
Bl. 58. ‘Ik (de Graaf de st. leu) heb omtrent den oorlog en de Conscriptie overdrevene denkbeelden gehad, die ongelukkiglijk de ondervinding, verre van te vernietigen, slechts heeft bevestigd.’ Dus zijn die gevoelens dan door de ondervinding bevestigd, en derhalve niet overdreven! Zoo spreekt de man, om toch het voorwerp zijner afgodische hulde in geen stuk ongelijk te geven, zichzelven in éénen adem tegen. Hij is te goed en te braaf, om den oorlog en de jaarlijksche leveringen van menschenvleesch, onder den naam van Conscriptie, te beminnen; maar napoleon beminde ze, en daarom moeten ze goed heeten. Op dezelfde wijze keurt hij (bl. 60) de onderneming tegen Rusland af, maar bewondert ze toch, omdat zij liet werk van napoleon was. (Eene zinsnede op bl. 61 hebben wij, door de slechte vertaling, niet begrepen.) De togt naar Rusland moest dienen, om Europa voor den invloed en de dreigende magt van dat Rijk te waarborgen. Lodewyk kon zekerlijk, toen hij dit schrees, den vrede van Adrianopel niet vooruitzien. Men vergelijke de bijkans romaneske edelmoedigheid van Rusland in dien vrede, en die, welke het in 1814 aan Frankrijk en vooral aan Parijs betoonde, met de uitmergelende vredestraktaten van napoleon, vooral met dat van Tilsit ten aanzien van Pruissen! Trouwens, dit is zoo in het oog loopend, dat zelfs lopewijk het niet

{==113==} {>>pagina-aanduiding<<}
waagt, zulks te verdedigen (zie bl. 65); hoewel hij onmiddellijk te voren zegt, dat hij NB. ‘te toegevend was na zijne overwinningen.’ (!!!)
Bl. 76. Meermalen geeft de Schrijver hoog op van de onbegrijpelijke liefde des Franschen volks voor napoleon. En toch zegt hij, dat zijn val daardoor veroorzaakt is, dat hij de Parijsche bevolking geene wapenen had durven toevertrouwen. Waarom niet? Aan dat Parijs, het middelpunt zijner weldaden, zijner groote werken, die groote kolk, welke de schatten van Europa verslond, waar alles, wat schoon in de kunsten was, als in een Magazijn werd opeengestapeld, aan dat Parijs durfde de Keizer de wapenen niet vertrouwen? Hoe veel minder dan nog aan het overige Frankrijk!
In weerwil van het door walter scott blijkbaar betoogde, dat napoleon zich uit nood, en om niet in handen der herstelde Fransche Regering, der Koningsgezinden of der andere Bondgenooten te vallen, dus niet uit een edelmoedig vertrouwen, aan de Engelschen heeft overgegeven, wordt dit oude sprookje van themistokles-napoleon toch hier weder opgewarmd. Waarom weêrlegt de Graaf van st. leu walter scott niet liever, dan hem altijd als eenen schrijver van kroegtooneelen, eenen leugenaar, en wat dies meer zij, ten toon te stellen? De schrijver van zeer middelmatige Romans moest den grooten en onnavolgbaren Schot althans op zijn grondgebied niet aantasten.
Het spijt ons van den goeden en menschlievenden man, die zich, door zijne weldaden en zelfopoffering, aan Leiden in 1807, aan Gelderland in 1809 betoond, eene onvergankelijke eerzuil in de harten der Nederlanderen gesticht heeft, dat hij deze misgeboorte in 't licht heeft gezonden, en daarin ten slotte zegt, dat geen der stervelingen, van welke het lot der Natiën afhing, minder wraakzuchtig en minder wreed is geweest dan napoleon (bl. 103), en dat sedert de wereld bestaat er nooit een Koning is opgetreden, die met hem kan worden vergeleken. Dit is meer dan dwaze vooringenomen-
{==114==} {>>pagina-aanduiding<<}
heid; het is bijna verstandsverbijstering. Ergens geeft hij ook in dit boekje een' wenk, alsof napoleon den Hertog van enghien in Frankrijk zou hebben doen komen, om hem weldaden te bewijzen, en dat zulks door eene kabaal van ondergeschikten gedwarsboomd, en de noodlottige uitkomst bewerkt is; daar toch napoleon zelf, in zijne Gedenkschriften uit St. Helena, nog den moord van enghien durfde verdedigen.
Waarom dit prulletje vertaald is, weten wij niet. Eene speculatie, misschien, om den naam des Schrijvers. Hoe het zij, de vertaling had dan ten minste aan betere handen moeten toevertrouwd zijn, dan thans het geval is. Dezelve staat nergens boven, en meermalen beneden, het zeer middelmatige.




Sketch of the Language and Literature of Holland. By John Bowring. Being a sequel to his Batavian Anthology. With the Portrait and Facsimile of the Author. Amsterdam, Diederichs, Brothers. 1829. 8vo. 130 p. f 1-50.

Eenige Toelichtingen en Bedenkingen op des geleerden Dr. John Bowring's uit het Engelsch in onze moederspraak vertaalde Aanmerkingen over sommige onzer oudere en nieuwere Nederlandsche Dichters, Redenaren en andere Schrijvers. Door Mr. B.H. Lulofs, Hoogleeraar in het vak der Nederlandsche Letterkunde en Welsprekendheid aan 's Rijks Hoogeschool te Groningen, enz. enz. Te Groningen, bij J. Oomkens. 1829. In gr. 8vo. 142 Bl. f 1-50.

Brieven van John Bowring, geschreven op eene Reize door Holland, Vriesland en Groningen. IIde Stukje. Te Leeuwarden, bij G.T.N. Suringar. 1829. In gr. 8vo. 98 Bl. f 1-80.

Onze Letterkunde heeft in den Heer bowring eenen man gevonden, die zich wel wil verledigen, zijne landgenooten eenigzins nader met haar bekend te maken. Hiervan strekt zijne Batavian Anthology, en het geschrift, van hetwelk wij boven den titel opgaven, ten bewijze. Leverde hij in het

{==115==} {>>pagina-aanduiding<<}
eerstgenoemde werkje eene, grootendeels, welgekozene en welvertaalde bloemlezing van eenige stukken uit onze beste Dichters tot aan de 18de eeuw; in dat, hetwelk thans ter beoordeeling voor ons ligt, geeft hij een beknopt overzigt van het geheele veld onzer Letterkunde. Uit den aard van het geschrift zelve moest hier veel vlugtig, kort en oppervlakkig behandeld worden, daar in 130 klein octavo bladzijden, tamelijk wijd gedrukt, genoegzaam alle onze beste Schrijvers en Dichters, van maerland af, beoordeeld en gevonnisd worden. Wij kunnen evenwel niet ontkennen, dat wij in dit werkje, in eenen levendigen en vloeijenden, ofschoon niet altijd even duidelijken, stijl opgesteld, hier en daar geestige opmerkingen en gepaste oordeelvellingen aangetroffen hebben. Maar van den anderen kant mogen wij niet ontveinzen, dat de Heer bowring meermalen den bal heeft misgeslagen, en dat vele zijner oordeelvellingen en bedillingen ons laatdunkend, voorbarig, ongegrond en gewaagd toeschenen. Wij hadden dikwerf moeite, ons hier eenen Engelschman te verbeelden, die bij onze natie anders nog al in den reuk van soliditeit is; eerder vertoonde de Heer bowring zich somtijds aan ons als een ligtvaardig Franschmannetje, dat zich op den troon der kritiek plaatst, en van daar met de lange zweep in onze meest geëerbiedigde Auteurs omslaat.
Om dit een en ander aan te toonen, hadden wij reeds verscheidene voorbeelden en aanmerkingen op het papier gebragt, toen ons de Toelichtingen en Bedenkingen van den Heer lulofs ter beoordeeling werden gezonden. Dit werkje verligtte een groot gedeelte van onze taak. Immers wijst lulofs, op eenen meestal luimigen toon, maar steeds als een man, der zake volmaakt kundig, den Britschen beoordeelaar in vele punten teregt; terwijl hij hem het onjuiste en te scherpe in vele zijner uitspraken als met den vinger aantoont. Niet alles, echter, wat in bowring's werkje wederlegging verdiende, heeft de welversnedene pen van lulofs gegispt. Ter staving hiervan strekke het volgende verslag, in hetwelk wij den Engelschen Schrijver voet voor voet zullen volgen, doch grootendeels slechts op die punten onze aanmerkingen mededeelen, welke door den Heer lulofs onaangeroerd gelaten zijn.
Wij loopen even min als bowring zeer hoog met de Nederlandsche Latijnsche Dichters, en hangen dus volgaarne

{==116==} {>>pagina-aanduiding<<}
ons zegel aan zijne aanmerking over dezelve, bl. 11, 12. Echter geven wij den Engelschen Criticus in bedenking, of het niet onkunde en vermetelheid verraadt, dezelve alle, zoo maar voor de vuist weg, als little worth of notice te verklaren? Wij tellen toch onder hen een' janus secundus, een' grotius, een' broeckhusius en zoo vele anderen, welken de beroemdste en bevoegdste beoordeelaars noch dichterlijk genie, noch waarachtige verdienste ontzegd hebben. Bowring raadplege eens hierover des Heeren peerlkamp's bekroonde Verhandeling: de vita ac doctrinaomnium Belgarum, qui latina carmine composuerunt, etc. geplaatst in de Mémoires de l'Académie de Bruxelles.
Bitter klaagt de Heer bowring vervolgens, bl. 13, dat de Hollandsche spreektaal overvloeit van Fransche woorden en klanken. Wij willen dit noch ontkennen noch verdedigen, maar kunnen dit gezegde niet wel overeenbrengen met een ander van den Schrijver (bl. 10), waar hij der wereld diets maakt, dat men in Holland voor niets grooter verachting koestert, dan voor de Fransche taal. Voor eene vreemde taal de diepste verachting koesteren, en dezelve nogtans gedurig in zijne moederspraak weven, voert, naar ons inzien, iets tegenstrijdigs met zich, dat moeijelijk op te lossen is. Maar bowring vergist zich; want wie, die ooit een voet in Holland gezet heeft, weet niet, dat, wel verre van de Fransche taal te verachten, dezelve daar in alle steden, en zelfs op onderscheidene dorpen, nevens de landstaal in de openbare scholen aan de jeugd onderwezen wordt? Wij hebben zelfs wel eens hooren zeggen, dat, buiten Frankrijk, nergens meer en beter Fransch gesproken wordt, dan juist in Holland.
Even gegrond als deze aanmerking des Schrijvers komt ons ook zijne verzekering voor, bl. 13, dat namelijk tegenwoordig lessen over de Hollandsche Letterkunde in de taal van het oude Rome gegeven worden. Hoe veel liefde men hier te lande nog heden voor het Latijn koestert, zoo duide het ons bowring niet ten kwade, wanneer wij de waarheid van deze betuiging zeer in twijfel trekken, en wij, om hem te gelooven, eenig nader bewijs afvorderen.
Hetgeen de Heer bowring zegt over onze oudste Nederlandsche Schrijvers, tot op den tijd van hooft, is beknopt, maar vrij juist. Met onderscheidene anderen onzer Letkundigen, wordt, bl. 31, het bekende Wilhelmus van Nassauwen aan st. aldegonde toegekend. Wij willen de

{==117==} {>>pagina-aanduiding<<}
juistheid van dit gevoelen niet wederleggen, maar merken hier alleen aan, dat onze Geschiedschrijver brandt dit volkslied aan coornhert toeschrijft; zie zijne Beschrijving van Enkhuysen, bl. 222, en Historie der Reformatie, Iste D. bl. 535.
Over het algemeen koestert onze Engelsche kunstregter over hooft vrij gunstige denkbeelden. ‘Zijne Geschiedenis,’ zegt hij onder anderen, bl. 34, ‘is eene fraaije proef van stijl, voor zoo verre de taal betreft; maar zij ontbreekt die wijsbegeerte, welke de feiten der Geschiedenis tot verbetering des menschdoms dienstbaar maakt.’ Wat het gebrek aan wijsbegeerte in hooft betreft, hierin heeft de Heer lulofs, in zijne Toelichtingen, bl. 21, den Engelschen Schrijver teregt gewezen; doch, wat de taal van den beroemden Geschiedschrijver aangaat, de Heeren bowring, lulofs en anderen vergeven het ons, wanneer wij ronduit bekennen, dat deze ons niet alleen als gemaakt en stijf, maar zelfs als geheel Onhollandsch voorkomt. Zij moge deftig, krachtig en gespierd zijn; maar Hollandsch is zij niet. Zij strijdt veeleer met het karakter en den geest onzer taal; zij is onnatuurlijk, en waar heeft men ooit een' Hollander zich zoo hooren uitdrukken, als hooft zich uitdrukt? Jammer, dat die Vader onzer Geschiedschrijvers zijne oorspronkelijkheid in stijl zoo geheel aan tacitus opoffert, wien hij, zoo als scheltema ergens teregt aanmerkt, misschien te veel gelezen heeft. Hoezeer wij dus het schilderachtige, het welsprekende, het wijsgeerige zelfs in hooft bewonderen, en hem hierin tot model aanprijzen, zouden wij hem nimmer als een voorbeeld van Nederduitsche taal en stijl aanbevelen, ondanks het gezegde van vader vollenhove:

‘Zoo ooit uw pen zich eer of duur belooft, 
Begin toch niets in 't Neêrduitsch zonder hooft.’ 

Zoodra bowring zich de moeite getroost, om 20 bladzijden in hooft te lezen, zal hij zijne stelling zeker omkeeren, en zeggen: ‘De Geschiedenis van hooft is eene fraaije proeve van krachtigen stijl en historische wijsoegeerte, maar de Genius der Hollandsche taal ontbreekt haar.’ - Brandt, wagenaar, en vooral de uitmuntende simonstijl, zijn de meesters, bij welke elk ter schole moet gaan, die zich eenen zuiveren, echt Hollandschen stijl wil eigen maken.

{==118==} {>>pagina-aanduiding<<}

Bowring's oordeel over vondel wijkt zeer af van dat onzer meeste kunstregters. Hetzelve hier geheel te ontleden en te wederleggen, zoude ons te ver afleiden; ook heeft de Heer lulofs daarenboven onzen Bard mannelijk verdedigd. Slechts de volgende zinsnede, bl. 39, meenden wij niet onwederlegd te mogen voorbijgaan: ‘Vergelijk vondel met milton - want zijn Lucifer biedt het schoonste middel van vergelijking aan - hoe zwak is zijne hoogste vlugt, vergeleken met die van den Zanger van het verloren Paradijs; en hoezeer daalt vondel beneden hem in zijne gebreken!’ Meent bowring hiermede, dat vondel bij milton in gebreken te kort schiet, dan zeggen wij, met hart en ziel, amen. Want, inderdaad, nooit heeft de onsterfelijke Dichter van Lucifer zich aan dat buitensporige, dat walgelijke, dat belagchelijke en dat zotte schuldig gemaakt, met hetwelk bijna elke zang van Paradise lost bezoedeld is. Of waar vindt gij bij vondel eene Godheid, als zittende te broeijen over den Chaos, gelijk eene duif? Waar laat hij den Hemel door de afgevallene Engelen met kanonnen bestormen? Waar heeft hij de Duivelen nu eens tot kleine kaboutermannetjes, en dan weder tot monstrueuze gedaanten gevormd? Waar heeft hij zulke allerwalgelijkste allegoriën ingevlochten, als die van de zonde en den dood, in het eerste boek van Paradise lost? Waar....? Dan, genoeg van deze fraaijigheden, welke men bij milton aantreft, en die voorzeker het gezond verstand zoo min als den goeden smaak des Dichters eer aandoen. - Dat vondel in zijne hoogste vlugt zwakker is dan milton, zouden wij gaarne door bewijzen gestaafd zien. Wij herinneren ons niet, in het geheele
verloren Paradijs iets gelezen te hebben, dat het heerlijk koor der Engelen uit den Lucifer: ‘wie is Hij, die zoo hoog verheven,’ enz. in dichterlijke majesteit overtreft. - Voorts behoeven wij den Heere bowring wel niet te doen opmerken, dat milton verreweg de meeste der schoonste en verhevenste plaatsen in zijn beroemd dichtstuk uit de Ouden genomen of nagevolgd heeft. Indien de ruimte het ons veroorloofde, zouden wij zeer gemakkelijk een groot getal der beste plaatsen uit Paradise lost kunnen aanwijzen, welke men reeds vóór eeuwen in homerus, hesiodus, lucretius, virgilius en ovidius gelezen en bewonderd heeft. Zoo is, om iets te noemen, het grootste gedeelte van hetgeen milton ons van den strijd der af-
{==119==} {>>pagina-aanduiding<<}
gevallene Engelen verhaalt uit de beschrijving van den oorlog der Titans in de Theogonia van hesiodus ontleend; het liefelijke verhaal van eva (Book IV. vs. 450 etc.) vindt men bijna woordelijk in ovidius, Met. Lib. III. vs. 346 etc., en het Paradise of Fools (Book III. vs. 445) is gevolgd naar het maandal van ariosto, in zijnen Orlando Furioso, Canto XXXIV. St. 73. Wij voeren dit slechts aan, om te doen zien, aan wien milton dikwijls zijne hooge vlugt en bevalligheid verschuldigd is. Waarlijk, Mijnheer bowring! indien men uwen vereerden Zanger van den tooi ontdeed, dien hij anderen ontroofd en waarmede hij zichzelven opgepronkt heeft, dan vreezen wij, dat er weinig zou overblijven, hetwelk hem in den rei der Dichteren boven onzen vondel zoude verheffen.
Onzen grooten Volksdichter cats, wiens weêrgade de Letterkunde van geen ander volk aanbiedt, wordt, bl. 42-45, de verschuldigde hulde toegebragt. Het verwonderde ons, dat de Schrijver, bij de opsomming der waardigheden, door dien Dichter en Staatsman bekleed, de voornaamste derzelve, die van Raadpensionaris van Holland, vergeet.
De bekende Arkadia van heemskerk, een werk, voorzeker wat al te geleerd voor eene Arkadia, wordt, bl. 50, geestig, maar toch wat te scherp gegispt. Dit schijnt een der Hollandsche werken te zijn, welke bowring zelf bestudeerd heeft. Ten minste kwam hij ons hier meer oorspronkelijk in zijne oordeelvellingen voor, dan elders.
Brandt's verdienste als Geschiedschrijver weet de Engelsche Aristarch, bl. 58, te waarderen. Het ware daar ook de plaats geweest, om, ten minste met een paar woorden, de drie waardige zonen van dien verdienstelijken Schrijver te gedenken.
Dat bowring niet bijzonder veel opheeft met Bellona aan band, van antonides, gelooven wij gaarne. Het moet geweldig het nationaal gevoel van een' Brit kwetsen, een dichtstuk te lezen, in hetwelk de overwinningen der Hollanders op zijne landgenooten bezongen worden. Hetgeen hij echter bl. 61 van hetzelve zegt, kan met veel meer regt op de Annus mirabilis van dryden worden toegepast, welke, even als gene, den zeeöorlog tusschen Engeland en Holland van 1665 en 1666 bezingt. Immers, antonides moge in zijne Bellona aan band het vaderlandsch gevoel lucht verschaffen; maar nooit maakt hij zich aan lage of beleedi-
{==120==} {>>pagina-aanduiding<<}
gende uitdrukkingen tegen de vijanden schuldig, zoo als dryden, die de Hollanders nu eens gejaagde bevers (hunted castors), dan weder, en voorzeker even min beleefd, afgematte ossen (weary oxen) gelieft te noemen, maar zich niet herinnert, dat die gejaagde bevers en afgematte ossen evenwel bij Chattam het trotsche Albion deden beven. Hij leefde vervolgens nog lang genoeg, om overtuigd te worden, dat Grootbrittanje, eenige jaren later, aan deze door hem zoo beschimpte Hollanders, onder Prins willem den III, het behoud zijner vrijheid, godsdienst en regten eenig en alleen te danken had.
Het vonnis over moogvliet's Aartsvader, bl. 64, is onbillijk. De Heer bowring toch verklaart ronduit, dat hij het werk nooit doorgelezen heeft. En waarom het dan verworpen? Hij voorzeker is een onregtvaardig regter, die den gedaagde, zonder zijne zaak naauwkeurig te onderzoeken, veroordeelt. Het spijt ons; maar wij vermoeden, dat bowring op dezelfde wijze met eenigen onzer andere Dichters, zoo als b.v. met den bevalligen, schilderachtigen en zoetvloeijenden dirk smits, omgesprongen heeft. Ten minste zouden wij meenen zijnen kieschen smaak te beleedigen, indien wij onderstelden, dat hij dien Dichter meer dan bij naam of gerucht kende. Men vergelijke hiermede lulofs' Toelichtingen, bl. 53.
Wij kennen bijna geen minder populair dichtstuk in onze taal, dan de Geuzen van onno zwier van haren. Bowring evenwel beweert het tegendeel, bl. 68, en verzekert zijnen lezeren, dat elk kind in Holland de episode van Rozemond van buiten kent (by hearth, dit zal toch wel by heart moeten zijn?). Recensent heeft vijfentwintig jaren in Holland geleefd en verkeerd, maar betuigt, nooit deze Episode uit den mond van eenig sterveling, dan van een' enkelen kieschen liefhebber, gehoord te hebben. Meer juist is de opmerking, bl. 70, dat de Hollanders zich ten allen tijde meer door hunne reizen, dan wel door derzelver beschrijvingen, onderscheiden hebben. Ofschoon wij ons op geene cooks of parry's verhoovaardigen, bezitten wij, behalve eenen hoogstverdienstelijken nikolaas witsen, toch eenen de bruin, eenen dapper, eenen schitterenden haafner, wier werken, door vertalingen, ook aan andere volken bekend zijn.
Onze geleerde Engelschman heeft weinig op met de Hol-
{==121==} {>>pagina-aanduiding<<}
landsche Geschiedschrijvers. ‘Om de waarheid te bekennen,’ zegt hij, bl. 70, ‘wij stellen slechts weinig waarde op dezelve.’ Gelukkig, dat de uitspraken van bowring geene Godspraken zijn! Wij liepen altijd nog al eenigzins hoog met onze Geschiedschrijvers. Wij bewonderden immer het krachtige en schilderachtige in hooft, het vloeijende en zaakrijke in brandt, het naauwkeurige en zuivere in wagenaar, het wijsgeerige en scherpzinnige in stijl; deugden, welke men niet bij Geschiedboekers van den gewonen stempel aantreft, en die, naar ons gevoelen, aanspraak geven op onderscheiding en achting. Maar de Heer bowring valt al heel moeijelijk te voldoen. Niets echter ergerde ons meer, dan het onregtvaardig oordeel, hetwelk hij over onzen verdienstelijken wagenaar velt, wiens Vaderlandsche Historie, onder anderen, ‘het Procesverbaal der Geschiedenis, geschreven door een Notarisklerk,’ genoemd wordt. Op dit ongunstig gevoelen des Engelschmans laten wij dat van eenen Duitscher volgen, die het genoemde werk ‘eine vortreffliche und pragmatisch geschriebene Geschichte’ noemt, en er nog bijvoegt: ‘der Herr wagenaar hat inderthat ein Meisterstück geliefert.’ Zie Neue Crit. Nachr. 1767. 3 Band, 46 Stück. Zoo bowring, waaraan wij wel zeer twijfelen, ooit het door hem gering geschatte twenty volume work, het eenigste, dat hij van wagenaar schijnt te kennen, gelezen heeft, dan dunkt ons, dat zijn fijne smaak wel eenigen
lof had mogen toezwaaijen aan de naauwkeurigheid en netheid, waarmede die Geschiedschrijver zijne verhalen boekt, en de gemakkelijke, ongezochte wijze, waarop hij dezelve aan elkander schakelt. En wanneer bowring beseft, dat wagenaar de eerste onder ons was, die het waagde, eene volledige Landsgeschiedenis te schrijven; dat hij uit eene menigte van Auteuren, die soms veel van elkander verschilden, zijne verhalen moest zamenstellen; dat hij zelfs niet onder de zoogenaamde Geleerden behoorde; dat hij in den beginne van alle aanmoediging verstoken was, en zelfs met de wederwaardigheden des levens had te kampen; - wanneer bowring, zeggen wij, dit alles beseft, dan vertrouwen wij van zijne billijkheid, dat hij zich met ons zal verwonderen, hoe een man te midden van omstandigheden en moeijelijkheden, onder welke velen zouden bezweken zijn, zulk een werk heeft kunnen zamenstellen. Het is waar, ‘wa-
{==122==} {>>pagina-aanduiding<<}
genaar trekt uit niets eenig wijsgeerig gevoig,’ zegt onze Engelsche kunstregter, bl. 70. Maar zeg eens, Mijnheer bowring! wie uwer Geschiedschrijvers heeft dit vóór den onzen gedaan? Waarlijk, het zijn in Engeland ook niet allen koks, die lange messen dragen. Clarendon, burnet, bower, de Schrijvers der Algemeene Historie, door westerbaen in onze taal overgebragt, die der Hedendaagsche Historie, en anderen, zijn evenmin wijsgeerig als wagenaar; en blair (Lectures, Tom. III. p. 48.) merkt teregt op, ‘dat langen tijd de Engelsche Geschiedschrijvers niets hoogers schenen te beoogen, dan het naauwkeurig verhalen van daadzaken.’ Men behoeft dus slechts even ongemakkelijk en magtspreukig te zijn als
bowring, om de geschriften dezer mannen, die wij, wat stijl en taal betreft, niet eens gaarne bij onzen wagenaar zouden willen vergeleken hebben, den titel te geven van ‘very elaborate assemblages of facts, doggedly and industriously dug out of such stores as the Authors had access to.’ Wij kunnen hier niet nalaten tevens op te merken, dat de Engelsche wijsgeerige Geschiedschrijvers allen na wagenaar geschreven hebben, wiens Vaderlandsche Historie in 1749 het licht begon te zien. Immers van hume's History of Great-Britain werd het eerste deel in 1754, en het beroemde werk van gibbon, History of the decline and fall of the Roman Empire, van 1775-1788 uitgegeven; terwijl robertson's uitmuntende schriften zich niet vroeger dagteekenen dan de regering van george den III, welke in 1760 den troon besteeg. Ten zelfden tijde, dat deze drie beroemde Geschiedschrijvers de Letterkunde van Engeland door hunne onsterfelijke werken den grootsten luister bijzetteden, werd onze Taal en Letterkunde in 1774 niet minder verheerlijkt door het voortreffelijke werk van simon stijl, Opkomst en bloei der Nederlanden. Van den kieschen smaak des Heeren bowring hadden wij de grootste lofspraak op dien uitmuntenden Schrijver verwacht, welke in het schilderen zijner karakters eenen hume, in het wijsgeerige zijner redeneringen eenen gibbon, en in het bevallige en vloeijende van zijnen stijl eenen robertson nooit toegeeft, dikwerf overtreft. Maar hoe vonden wij onze verwachting te leur gesteld, toen wij bl. 70 lazen: ‘Simon stijl, de Schrijver van de Opkomst en
bloei der Nederlanden, is (bij wagenaar vergeleken)

{==123==} {>>pagina-aanduiding<<}
een Auteur van een' veel levendiger, schoon niet van een' zeer scherpzinnigen (sagacious) stempel’! - ‘Ik heb juist in stijl,’ merkt hierop de Heer lulofs teregt aan, ‘altijd de groote scherpzinnigheid en oordeelkunde bewonderd, en hem voor iemand gehouden, die al een' zoo wijsgeerig geschiedkundigen blik had, als maar aan weinigen (de heeren Engelsche Historieschrijvers er zelfs onder begrepen) gegeven is. Hierin moet ik, en, wat meer zegt, honderd andere veel bevoegder beoordeelaars, mij dan geheel bedrogen hebben. Laat mij echter niet vergeten aan te stippen, dat bowring er nog bijvoegt: “Stijl werpt zijne gedachten om zich heen, en wanneer zij niet altijd op waarheid rusten, verschaffen zij echter zeer dikwijls bouwstoffen van waarde voor de meer juiste gedachten van anderen.”’ - ‘Dit heeft iets van een zalfje op de wonde.’ - Naderhand vervalt bowring, bl. 80, nog eens in zijnen vorigen klaagtoon over onze Geschiedschrijvers terug.
De Dichter van winter wordt, bl. 73, de vertaler van thomson's Seasons genoemd. Dit is niet juist. Van winter was veeleer de vrije navolger van den Engelschen Bard; en zoo de Heer bowring de moeite gelieft te nemen, het Hollandsche werk met het oorspronkelijke te vergelijken, dan zal hij zich gemakkelijk van de waarheid hiervan kunnen overtuigen.
Bijzonder mager is het oordeel over helmers, bl. 83, uitgevallen. Lulofs heeft ook hier den Brit op eene gepaste wijze teregt gewezen, en hem eenige schoonheden van dien Dichter onder den neus gehouden. Gaarne hadden wij gezien, dat de Hoogleeraar het overheerlijke tafereel van het eerste menschenpaar, uit het gedicht de Schilderkunst, mede ten voorbeelde had aangevoerd; want milton, ondanks al zijn roem, heeft niets beters geleverd.
Niet alleen de dooden, maar ook de levenden roept bowring voor zijnen kritischen regterstoel, en bilderdijk wordt het eerst ingedaagd. Wij vereenigen ons volgaarne met het gevoelen des Engelschen kunstregters over dien Puikdichter en grooten Taalgeleerde, wiens verdiensten en gebreken vrijmoedig en onpartijdig van bl. 88-98 worden aangewezen. Als hier geheel ongepast, moeten wij echter de schets afkeuren, welke ons bl. 96 van het karakter diens hoogmerkwaardigen mans gegeven wordt. Immers, niet de

{==124==} {>>pagina-aanduiding<<}
zedelijke hoedanigheden, maar de talenten, de werken alleen moeten door den kunstregter beoordeeld worden; vooral wanneer die kunstregter bij zijnen Auteur, gelijk de Heer bowring bij bilderdijk, eenige maanden te voren een vriendelijk bezoek heeft afgelegd. Dit zij ook aangemerkt op hetgeen bowring over da costa zegt, van wiens bekwaamheden als Schrijver minder, dan van deszelfs karakter en godsdienstige begrippen, gesproken wordt. Uitgezonderd tollens, wiens talenten bowring, bl. 98-104, erkent en waardeert, worden overigens onze levende Schrijvers kortweg en meestal met een' enkelen pennetrek afgehandeld. Wij hebben lust noch tijd, alle deze vliegende lofspraken of beoordeelingen aan waarheid en oordeelkunde te toetsen. Wij laten dezelve voor hetgeen zij zijn; magtspreuken, die in de kritiek der fraaije letteren even weinig gelden, als in eenig ander vak van menschelijke kennis en wetenschap.
In het begin van ons tegenwoordig verslag merkten wij ter loops op, dat de Heer bowring zich niet altijd even duidelijk uitdrukt. Een paar voorbeelden mogen dit bewijzen. Bl. 31. ‘Marnix became great more by his writings, though the latter entitle him to distinction.’ En bl. 35, van de groot sprekende: ‘His Dutch productions would have been long ago forgotten, but for his distinguished reputation, though his Loevestein was, at the time of its appearance, translated from a Latin version into several European languages.’ Een ander moge deze volzinnen ontraadselen, wij zien er geene kans toe. Maar, misschien zijn het drukfouten in den Nederlandschen druk van dit werkje.
Ziedaar de aanmerkingen, welke wij bij die des Heeren lulofs meenden te mogen voegen, waartoe wij nog dit tot slot zullen zeggen, dat het werkje van bowring zijne prijzers of lakers zal vinden, naar het oogpunt, waaruit zij het beschouwen. Want beschouwen zij het als een proefstuk, in hoe weinig tijds men de letterkundige geschiedenis van een volk zou kunnen schrijven, dat gedurende vijf eeuwen zijne Auteurs gehad heeft, en nemen zij daarbij in aanmerking, dat deze onderneming, die, behoorlijk volbragt, een half menschenleven neemt, aan bowring slechts weinig tijds gekost heeft, dan zulien zij met lulofs moeten zeggen, ‘dat zij bijna niet kunnen begrijpen, hoe een vreemdeling [het zij dan door hooren zeggen, het zij door eigen

{==125==} {>>pagina-aanduiding<<}
onderzoek] zich nog zulk een naauwkeurig overzigt onzer Letterkunde heeft kunnen verwerven.’ Maar beschouwen zij deze Sketch als eene poging, om de Engelsche natie met den waarachtigen stand onzer Letterkunde bekend te maken, zoo zullen zij zich bedroeven, dat deze poging over de hoofdpersonaadjen, zoo als hooft, vondel, wagenaar, stijl en anderen, een valsch licht verspreidt, en, altijd zondigende in het verkleinen, nooit in het vergrooten hunner verdiensten, de vooroordeelen der Engelsche natie tegen onze eerste vernuften eerder bevestigd, dan opgeruimd heeft.
Over de Brieven kunnen wij, na zulk een breed verslag, kort zijn, dewijl de Vertaler niet alleen de ergste misslagen in de noten aangewezen heeft, maar ook, volgens zijne eigene bekentenis, ‘ten einde niemand te ergeren, eenige plaatsen uit het oorspronkelijke onvertaald heeft gelaten.’ Inderdaad zoude ook b.v. het Scaramoucheächtige in de Bowringiaansche beschrijving van den gepretendeerden geest van speculatie in onzen Koning te geweldig strijden met de hooge achting, welke alle regtschapene Nederlanders Hem toedragen, dan dat de Vertaler zulks met eenig kleurtje bij hen zou kunnen goedmaken; waarom hij dan ook die plaats, en andere van hetzelfde allooi, wijselijk besnoeid heeft. Maar, waarom de twee brieven over de Hollandsche levende Dichters weggelaten? Of moeten zij nog komen? Zij zijn immers luimig geschreven, en bevatten veel waarheids. Maar misschien zoude de welmeenendheid van den Heer bowring bij onze zonen van Apollo in verdenking kunnen komen, wanneer zij zagen, dat hij, na alhier zijn Album met hunne versjes opgevuld te hebben, hun corps d'armee straks op den Engelschen bodem zoo jammerlijk havent en ten toon stelt.
Wij hebben deze Brieven overigens met genoegen gelezen. Dezelve loopen vooral over de Staathuishoudkunde, de burgerlijke, geleerde en geestelijke inrigtingen van ons land; onderwerpen, waarover de Britsche natie, over 't algemeen, veel grondiger oordeelt, dan eenige op de wereld. Zoo gebrekkig en, ik mag zeggen, onnoozel dikwerf bowring in zijn oordeel over kunst en taal is, zoo gelukkig en juist zijn veelal zijne groote blikken in Politicis. Dit is het terrein, waar men dadelijk gevoelt, dat hij, als Engelschman en goed Publicist, t' huis is; en wij wenschen, dat velen,

{==126==} {>>pagina-aanduiding<<}
die in hoog bewind zitten, uit zijne glances wijsheid mogen leeren. Dat wij door eenige proeven ons gezegde staven.
De aanleiding, om onzen tegenwoordigen Koning tot den troon te roepen, en de waarde der waarborgen, door Z.M. voor onze vrijheden gegeven, worden op deze wijze geschetst: ‘Afpersing [onder napoleon's overheersching] kweekte misnoegen, vervolgens ongeduldigheid, eindelijk openbaren tegenstand; en zoo wierp, bij de eerstkomende gelegenheid, de Nederlander zich in de armen van het Huis van oranje, en leverde (!) zichzelven aan den tegenwoordigen Koning, opdat deze met hem zou handelen naar deszelfs welgevallen. Stichtte nu deze een rijk van willekeur? Verre vandaar! Nogtans stelde hij ook geene zoodanige dwangmiddelen vast, die eenmaal genoegzaam zouden kunnen bevonden worden, als eens een toekomstig Koning der Nederlanden verkiezen mogt, naar zijne grillen te heerschen.’ Bl. 96, 97. Vervolgens merkt bowring aan, dat onze Ministers zitting in de Statengeneraal hebben, maar er ‘een armhartig figuur maken.’ Bl. 98. Ook heeft hij zeer goed begrepen, dat eene groote landmagt ons evenmin als onze voorouders iets anders dan groote kosten kan bezorgen. ‘Ik begrijp niet,’ zegt hij, ‘waarom Holland zulk een groot leger onderhoudt. Eene groote legermagt is in een klein land nergens toe nut. Vrede en koophandel behooren de sterke en heilaanbrengende wapenen van Nederland te zijn. Maar het oude beginsel, vrije handel, waaraan 's lands grootheid verknocht was, is door den invloed van de Brabandsche belangen het onderstboven gekeerd.’ Bl. 118. Vroeger drukt hij zich kort, maar naar waarheid, over onzen handel aldus uit: ‘Het is eene dwaling der Nederlanders, te gelooven, dat zij hunne oude grootheid kunnen herwinnen door beperkende en beschermende handelswetten, die integendeel hunnen bloei zullen verhinderen, of hun
geheel verval zullen verhaasten. Even zoo zullen pogingen, om groote handelmaatschappijen op te rigten, geenszins een' gunstigen dag doen aanbreken, maar verliezen en teleurstellingen ten gevolge hebben.’ Bl. 101. - De volgende zinsneden laten wij liefst den Heere bowring zelv' met onze heeren Geestelijken vereffenen: ‘De leerredenen der Nederlandsche Predikanten zijn zelden polemisch; maar zij zijn meestal ingerigt volgens de leerstellingen van calvijn, vooral bij die ge-
{==127==} {>>pagina-aanduiding<<}
nen, die zich het meest Evangelisch noemen. Over het geheel heerscht er onder hen veel onregtzinnigheid - veel meer, dan zij wel zouden willen toestemmen; want er zijn misschien geen menschen, die afhankelijker van, en onderdaniger aan de meening van het publiek zijn, dan hier de Geestelijkheid.’ Bl. 106. Zoo iemand, bowring is een bevoegd regter over de waardij onzer nieuwspapieren, niet alleen als Engelschman, die de doorwrochte staatkundige redeneringen in de dagbladen zijner natie dagelijks leest, maar als iemand, die er zelf in schijnt te schrijven. Wie ooit eenige nommers van de Times of the Courier gelezen heeft, en daarmede onze Couranten gelieft te vergelijken, zal de woorden van bowring op hunnen prijs weten te schatten: ‘De Hollandsche nieuwspapieren zijn bij uitstek slecht: zelden vindt men er een artikel, buiten het nieuws van den dag, in geplaatst, dat zich met genoegen laat lezen. Zij worden over het algemeen met groote angstvalligheid geschreven, en tellen zelden een man van eenig gewigt onder hunne bijdragers. De Haarlemsche Courant wordt nog al voor de beste gehouden; maar zij is haast geen sier beter dan de Gazette de Madrid, of die van Lissabon, behalve dat zij over sommige punten uittreksels van beide partijen levert. In
Spanje en Portugal kan eene zaak bezwaarlijk twee zijden hebben; want daar is niets, waaromtrent het Gouvernement niet vooraf heeft bepaald, hoe men er over moet denken. Op het Haarlemsche dagblad volgt dat van Arnhem in de schatting van het publiek. Ik begrijp niet, hoe een volk, zoo verstandig als het Nederlandsche, zich kan tevreden stellen met het politiek voedsel, dat men het opdist.’ Bl. 110.




Portugal onder de Heerschappij van Dom Miguel. Door een' Ooggetuige; benevens een Verhaal van des Schrijvers gevangenschap en vervolging als Staatsgevangene in dat Rijk. Naar het Engelsch. Te Amsterdam, bij C.L. Schleijer. 1829. In gr. 8vo. 306 Bl. (Met Portret.) f 3-30.

De schrijver dezes boeks, william young, die twintig jaren in Portugal gewoond heeft en met eene Portugesche vrouw gehuwd is, verhaalt, wat bij zelf ondervond of zag

{==128==} {>>pagina-aanduiding<<}
en hoorde onder de regeringloosheid van den zoogenaamden Koning Dom (niet Don) miguel. Men verwachte dus hier geen volledig verhaal van den loop der gebeurtenissen, in dat ongelukkig land, sedert de terugkomst van den meineedigen man des gewelds, voorgevallen. De bijzonderheden, die vermeld worden, zijn echter belangrijk. Volgens het voorberigt, scheen het den vertaler toe, dat de Heer young, verbitterd door mishandeling, zich weleens partijdig tegen geheele standen der maatschappij, en vooral tegen de geestelijkheid, uitlaat; naar ons oordeel is de beschrijving geenszins overdreven, en de geestelijkheid niet te zwart geteekend. Men weet immers, wie de hoofdrol bij al die vervolgingen spelen! Door bewerking der priesters is het gezag van den wettigen Dom pedro verworpen, en de overweldiger miguel gehuldigd, Priesters besturen de oproerige menigte, ruijen op, hitsen aan, en doen het beste gedeelte der bevolking in akelige kerkers zuchten en wegkwijnen De schrijver betuigt, dat het verre van hem is, de beginselen van de ware Godsdienst, het zij onder den vorm der Protestantsche of Katholijke geloofsleer, te willen aanranden. Ik voer geen' strijd, zegt hij, tegen de Godsdienst, maar tegen het masker of den schijn van Godsdienst, waarmede men schandelijke zeden bedekt en het menschdom geboeid houdt. Voorts verklaart hij, dat er onder de priesters uitzonderingen, maar niet vele, zijn. Het Portugesche volk is goedaardig, maar wordt in onwetendheid gehouden door lieden, welke hunn' eigen' stand pogen te verheffen door de zedelijke en staatkundige verlaging van alle andere klassen der maatschappij. De blinde ijver der
onkunde, door heerschzuchtige geestelijken opgewekt en aangevuurd, verbant of onderdrukt de aandoeningen eener natuurlijke goedwilligheid - en in naam van Koning miguel wordt het schreeuwendste onregt gepleegd. Niemand is veilig. Ieder schurk, die slechts wil, kan iemand bij den kraag vatten en naar den kerker slepen; het is genoeg, dat hij slechts zegt, in naam des Konings een' gevangene te brengen. Menigeen geraakt in den kerker, en weet niet, waarom hij opgesloten wordt gehouden. Ja, wat meer is, bestaat er geene werkelijke beschuldiging, zoo moet er iets gezocht worden. Bezwaarlijk zoude men het kunnen gelooven, zoo niet het besluit zelve, door miguel den 10 Julij 1828 genomen, hier in zijn geheel was te lezen, waarin hij den Intendantgeneraal van de Policie gelast, de beschuldiging van hen op

{==129==} {>>pagina-aanduiding<<}
te maken, die er geene hebben! Hetgene den schrijver dezes werks bij geregtelijk onderzoek te laste werd gelegd, kwam hoofdzakelijk hierop neder, dat hij een Engelschman, en dus voorstander van eene Constitutie was; dat hij voor een' metselaar en algemeen voor een' Vrijmetselaar werd gehouden. Men wilde gezien hebben, dat hij een' muur had afgebroken en weder opgemetseld!!!
Hoe treurig het, ook in gewone omstandigheden, ten platten lande gesteld moet zijn, is ligt te begrijpen, als men in aanmerking neemt, dat in de dorpen soms bij voorkeur personen, die niet schrijven kunnen, tot Regters aangesteld worden, omdat de weinigen, die deze kunst geleerd hebben, den post van Secretaris moeten waarnemen.
Men heeft weleens aangemerkt, dat het volk van Portugal, gelijk ook dat van Spanje, nog niet rijp voor eene Constitutie zoude zijn. Wij kunnen ons geenszins vereenigen met dit gevoelen. Beide die volken begonnen zich te verheffen uit diepe vernedering. Reeds verheugde zich de menschenvriend over dezen gelukkigen aanvang. Wier schuld is het, dat de loop der zaken vervolgens eene zoo treurige wending nam? Men weet immers, hoe miguel in Portugal is gekomen. Waarom laat Engeland de besten der ingezetenen ter prooije der wreedheden, die in naam des overweldigers nog dagelijks gepleegd worden? en waarom hier het stelsel der legitimiteit niet gehandhaafd? Of moet Portugal, even als Spanje, bij voortduring ten waarschuwenden voorbeelde strekken van het onheil, dat Despotismus en Pausdom over een volk brengen? Wee u, o land! wiens Koning een kind is! - Een Vorst, die van alle verstand gebrek heeft, is ook overvloedig in verdrukkingen. - Een heerscher, die op leugentale acht geeft, alle zijne dienaars zijn goddeloos. Met deze Bijbelspreuken eindigen wij onze aankondiging van een werk, dat wij in veler handen wenschen. Nederlanders zullen bij de lezing te meer zich opgewekt gevoelen, om met dankbaarheid het goede te erkennen, dat zij steeds genieten onder het bestuur eens wijzen en goeden Konings, die toont, te willen handhaven, wat hij beloofde.




Heksluiting; door Jan van Walré.


- decede peritis. 
Tempus abire tibi est. - Horatius. 

Te 's Gravenhage, bij J. Immerzeel, Jun. 1828. In kl. 8vo. 216 Bl. f 1-50.

{==130==} {>>pagina-aanduiding<<}

1828 lezen wij op het titelblad van dit bundeltje. Een geheel jaar, en wie weet hoe veel meer, is er dus voorbijgegaan, zonder dat wij naar hetzelve (weêr) hebben omgezien. Gelukkig, dat de Heer van walré geen jong mensch en dichter meer is, wien het ongeduld dien tijd tot eene eeuw had uitgesponnen. Maar hoe ligt had de Schikgodin zijn' levensdraad intusschen kunnen afspinnen, of, zonder schaar, even met den nagel, eindigen, zonder dat wij den man onzen schuldigen dank en hoogachting voor het slotgeschenk zijner dichtpenne hadden betuigd! Waaraan bijna dit alleen ons hindert, dat het niet in gelijk formaat als de Heidebloemen is uitgegeven, naast welke het zijne plaats zoo overvloedig zou verdienen. Dat men de werken onzer groote dichters, als zij voor den roem geleefd, en de hooge rangen in de bibliotheek der aanzienlijken ingenomen hebben, vervolgens, op het nut van 't algemeen bedacht, in eenvoudiger dos, de pelgrimsreize tot in hutten en stulpen doe voortzetten, daar hebben wij niets tegen, (niemand beklaagt zich ooit, omdat hij voor de eerste kievitseijeren of nieuwen haring wat meer moet betalen) maar zoo van den beginne aan....! Het is waar, de inhoud, schoon, onzes oordeels, met de verdienstelijkste verzen in onze taal te vergelijken, heeft, over het geheel, eene zekere gemeenzaamheid van toon, die het boekje regt geschikt maakt, om, in den zak medegevoerd, de sombere en slepende uren in trekschuit of veerman te vervrolijken en te bekorten; maar wie reist er meer met die ouderwetsche vaartuigen, en in de stoomboot vindt men immer zijne lectuur?
Dit is dan wel het hoofdgebrek. Wij kunnen er eene drukfout in het Grieksche woord Perakeleos bijvoegen, dat immers, zoo wij meenen, Peraheleos moet zijn Wijders hebben wij diepen eerbied voor vader walré's Hollandsche taalkennis; maar of hij evenwel niet door het voorbeeld van zwakkere broeders in dit opzigt van het spoor geleid zij, wanneer hij van eene taak (die der opvoeding) voldingen spreekt, nemen wij de vrijheid hartelijk te betwijfelen. Eindelijk betuigen wij, dat wij zijnen Avondmaaltijd der zes Wijzen (naar het Fransch) met onbepaald genoegen lazen, tot aan het laatste bedrijf, waar leucippus de hoofdrol speelt; niet omdat juist onze eerbaarheid hier gekwetst zou zijn, maar omdat de Heeren het dan toch, naar ons oordeel, wat al te grof beginnen te maken, en niemand hen

{==131==} {>>pagina-aanduiding<<}
meer als voorbeelden, hoe het meestal gaat, zal aanmerken. De woorden:

‘Aan 't nageregt wordt elk een mensch, net als een ander; 
Zij rammlen, schreeuwen onverstaanbaar door elkander;’ 

waren voor ons het eigenlijke vernederend-stichtelijke slot. De rest is in hare soort wel aardig, en niet zonder waarheid; maar het gaat wat ver.
Ziedaar onze geheele kritiek! Want versbouw en al naauwkeurig te monsteren, ten einde te zien, of wij den ouden Heer niet nog een lesje konden geven, zou, daar hij het hek gesloten heeft, althans voor zijn Ed. verloren arbeid zijn; ook zijn er, gelijk het voorberigt zegt, vele oude kennissen onder, die hier en elders de inspectie reeds ondergaan hebben. Wat ons overblijft, is, nog op eene en andere voortreffelijkheid bedacht te maken.
De Heer van walré is dan (hoewel het bekend is, herhalen wij het, of het nog sommigen mogt bewegen, zich het boekje aan te schaffen) een meester in het verhalen, het losse, vooral luimige verhalen. Het eerste stukje in dezen bundel: De Alchimist en zijne Kinderen; Jan Zoet; De onwillige Genezing; Enéas en Turnus; voorts, meer ernstig: Rozamunda; Gustavus Adolphus; Jan Smit, en andere, zijn hiervan voorbeelden. Men leest die telkens weêr met nieuw genoegen.
Wijders zouden wij hem onder onze tegenwoordige dichters bijna eenig noemen in de fabel, waarbij trouwens het regt vertellen eene hoofdzaak is, en die overigens ten deele ook van elders zijn ontleend.
Ook de bloot luimige voortbrengseltjes, zoo als: De Hollandsche Transformatie; Democriet en Luther; Een Wintertooneel in Holland; Gastmaalwetten, zullen niet ligt door iemand zonder vermaak gelezen worden.
Ook de huiselijke, vriendschappelijke en vaderlandsche gelegenheidsverzen zijn waarlijk fraai.
De Ode aan de Blinkert is uitmuntend.
Overal schijnt eene zachte, vrolijke en toch regt zedelijke wijsgeerte door. Overal heeft men den beminnelijken, veel ervarenen en gansch niet ongeleerden grijsaard voor zich. Ja, zijn ook niet alle menschen evenzeer liefhebbers van poëzij, niemand zal het zich ligt beklagen, dit boekje ter hand genomen te hebben.

{==132==} {>>pagina-aanduiding<<}

Voorop gaat eene toewijding aan den Opperdichter, Mr. w. bilderdyk, die den steller tot eer verstrekt. En het slot vormt eene verbetering, ten minste verandering, aan het einde van 's mans bekende Treurspel, Diederijk en Willem van Holland, door evengenoemden Dichtervorst, even als door walré zelven, overbodig, en dus min voegzaam gekeurd. Met welk oordeel wij wel kunnen instemmen, zonder het daarom vreemd te vinden, dat het tooneellievend publiek iets dergelijks vorderde.

Belgische Muzen-Almanak. 1830. Vijfde Jaar. Te Gent, bij A.B. Stéven. In 16mo. XVIII en 212 bl. Met Platen, Portret en Muzijk. f 3-:

Groninger Studenten-Almanak, voor 1830. Te Groningen, bij W. van Boekeren. In gr. 8vo 79 en 102 Bl. f 1-25.

Studenten-Almanak. 1830. Te Leyden, bij L. Herdingh en Zoon. In kl. 8vo. 166 Bl. f 1-30.

Almanak der Koninklijke Militaire Akademie. 1830. Eerste Jaar. Te Breda, bij Broese en Comp. In gr. 8vo. 201 Bl. Met Vignet en Steendruk, voorstellende het Gebouw der Militaire Akademie. f 2-:

Almanak tot Nut en Verpoozing, voor 1830. Te Amsterdam, bij de Gebroeders van Arum. In 16 mo. 154 Bl. Met Platen. f 1-40.

Almanak ter bevordering van Kennis en goeden Smaak, voor 1830. Derde Jaargang. Uitgegeven door het Departement Leens der Maatschappij Tot Nut van 't Algemeen. Te Groningen, bij M. Smit. In 12mo. 66 Bl. f :-35.

Al kunnen wij met de qualiteit onzer Almanakken de overwinning niet behalen, met de quantiteit durven wij tegen allen, de evenredigheid onzer bevolking natuurlijk in het oog gehouden, gerust monsteren. Wij hebben er in een vorig nommer reeds een partijtje zamengekoppeld aangekondigd, en hier volgt thans eene tweede bezending, deels in het gewone 16mo, deels in het deftige 8vo, aan welk

{==133==} {>>pagina-aanduiding<<}
zwaarlijviger formaat men altijd de verre verwantschap met de Akademische quartijnen herkennen kan. Wat plaat- en drukwerk betreft, zijn het op verre na geene Engelsche Forget me not, geene Duitsche Penelopes, met hunne in staal gegraveerde Engelenkopjes, met hunne lieve omslagjes, op welke men de wereld, als 't ware, in een doosje aanschouwt; en wat het inwendige betreft, - nu ja, daar loopt bij onze buren ook zoo veel kaf onder het koorn, dat het al zeer onvaderlandsch zoude zijn, in dit opzigt onze nationale voortbrengselen even verre beneden de uitlandsche te plaatsen.
No. 1, als meer uitsluitend aan de Muzen toegewijd, heeft billijk den voortogt; ofschoon wij het, vooral bij de tegenwoordige gisting der gemoederen, onaangenamer vinden, dan voorheen, dat de tweespalt zelfs in den vreedzamen Olympustuin der Zanggodinnen is doorgedrongen, en dat die lieve meisjes, welke de fabelkunde ons altijd als geheel eenstemmig schildert, thans ook al in twee partijen, de Belgische en Nederlandsche, verdeeld zijn. Nu, in 's Hemels naam! als er geene bloediger gevechten geleverd worden, dan die tusschen deze Dames met hare trompetten, lieren, citers, vedels, veldfluiten, schalmeijen enz., dan kunnen de wijzen en bedaarden zich gerust met het aanschouwen van dezen spiegelkamp verlustigen, en, het oor moge door eenige dissonancen van krassende snaren of valsche toonen als verscheurd worden, het oog zal niet terughuiveren voor de ellenden van den onzaligsten burger- en broederkrijg. Wij waren reeds bezig, om uit den uitslag van dit poëtisch spiegelgevecht tusschen Belgen en Nederlanders de voorbeduiding op te maken over het vermoedelijk uiteinde van den politieken Couranten- en Petitiën-wedloop, dien velen, en daaronder zeer hooge personaadjen, naar ons inzien, uit een al te ernstig oogpunt beschouwen, toen wij ter goeder ure begrepen, dat wij zoo onmerkbaar en onwillekeurig van het vreedzaam letterkundig grondgebied op een geheel ander zouden overgaan, op hetwelk het geen zaak is, dat de maagdelijke voet onzer Letteroefeningen trede, die reeds genoeg te doen heeft met de voetangels en de handgrepen van sommige baldadige vrijbuiters in letter- en oordeelkunde te ontsnappen. Wij gaan dus over ter zake, en zullen door beknoptheid en bondigheid trachten deze min of meer ongepaste uitweiding te doen vergeten.

{==134==} {>>pagina-aanduiding<<}

De Belgische Muze is, in haren Almanak, niet meer aan het klimmen, maar wel aan het dalen; wij willen haar de eer aandoen van ze eene ondergaande zon te noemen, ofschoon velen haar altijd slechts met de maan vergeleken hebben. Het plaatwerk is oneindig minder zorgvuldig behandeld dan in vorige jaargangen, en gedeeltelijk beneden de kritiek; de correctie is zeer slordig, en hindert op vele plaatsen aan het regt verstand des inhouds; hevig voor stevig, verbinden voor verbond n, beschaamde voor beschaauwde, brand en voor brandend, onafgrinbaar voor onafzienbaar, 'k predik met hem voor ik weet niet wat, zijn slechts kleinigheden bij hetgene men op andere plaatsen aantrest; en wat nog erger is, velen onzer bekendste Dichters schijnen zich aan de medewerking onttrokken te hebben; welk ongeluk wel zal toe te schrijven zijn aan de persoonlijkheid des Redacteurs, die, na een pandoer geweest te zijn op het veld der kritiek, een kurassier met bordpapieren wapenrusting geworden is in de voorste rijen van de alles prijzende en uit het budget terende Ministeriélen. Men vindt de namen van klijn, kinker, lulofs, simons, warnsinck, spandaw, boxman, withuys enz. hier vervangen door de bosson, gébel, glinderman, holle, kaldenbach, kroon, spiegelberg, struyk enz., welke wij tot nog toe niet hoorden noemen, en die waarlijk ook niet onsterfelijk zullen worden door hetgene zij hier leverden. Ondertusschen hebben bilderdijk en zijne Gade, tollens, van walré en staring hier eenige kleine stukjes geleverd, die natuurlijk het middelmatige, waartusschen zij geworpen zijn, eenigzins opluisteren; loots zong bij het Graf eens Ongelukkigen in eenen
stouten, maar tevens ruwen toon, die ons door onbeholpene woordvoeging in eene vroegere eeuw onzer poëzij verplaatste; van der hoop, een veelbelovend jeugdig Zanger, verhief den marteldood en de hemelvaart der Heilige Catharina in vloeijende en krachtige verzen; van someren, sifflé en van den broek gaven stukjes, die iedere verzameling tot eer zouden strekken; en wij zouden hetzelfde zeggen van den Pygmalion van beeloo, indien niet eene minder gelukkige gedachtenverbinding en erg oneigenaardige uitdrukkingen, b.v., reeds in het begin, de kruin en wortel van een' bloesem, den echt dichterlijken gloed verduisterden, dien wij hier op vele plaatsen zien vonkelen. Het uitgebreide Amsterdam in 1827 is beneden hetgene wij anders van gravé gewoon zijn,

{==135==} {>>pagina-aanduiding<<}
en wij vinden in hetzelve wel de juistheid, maar geenszins overal den geest van Momus; hetgeen toch zonderling is, daar de Dichter, in zijne aanroeping, om beide te gelijk, en niet om het eene zonder het andere vroeg:

O Momus, die in scherts, maar zonder oogeluiken, 
De daan der Goden en der menschen soms bespiedt, 
Ontzeg mijn' Muze uw' geest en uwe juistheid niet! 

Beter bevielen ons de Munstersche Vrede van den minder bekenden calisch; een krachtig vers, schoon zonder nieuwe denkbeelden; de luchtige stukjes van w. de kroes, die veel aanleg tot het puntige verraden, en de toast van wap, die uitgebragt werd op eenen feestmaaltijd, waar hij zelf alles behalve feest gehouden heeft. De overige stukjes der Noordnederlanders zullen wij met stilzwijgen voorbijgaan, om nog iets van onze Zuidelijke kunstbroeders te zeggen. Meestal leverden zij zeer kleine stukjes, fabelen en dergelijke kleinigheden, naar vreemden gevolgd, en maken dus geene aanspraak op oorspronkelijkheid, maar wel op eene goede versificatie en zuivere behandeling onzer taal, in welke beide belangrijke vereischten zij met ieder jaar meerder vordering maken. Maar niet slechts hierin, ook in vinding en echt dichterlijken aanleg onderscheiden zich boven allen de Antwerpensche potgieter, die zijne vaderstad bezong op eene wijze, welke nog wel veel te wenschen overlaat, maar toch tot schoone verwachtingen geregtigt; en ledeganck, van Eecloo, wiens laatste Zwaluw den vitter zelfs weinig stof tot berisping zoude opleveren. Ook van duyse en f. de vos sluiten zich waardiglijk aan dit tweetal aan, en doen ons de blijde hoop koesteren, dat Vlaanderen en Braband de Nederlandsche lier eenmaal vol kracht en gevoel op eigen bodem zullen hooren klinken. Een kort levensberigt van eenen eenmaal wereldberoemden, thans geheel vergeten', Vlaamschen Dichter, wiens portret het beste plaatje is in dit jaarboekje, Jr. jan van der noot, door den ijverigen willems, maakt de slotrede van dezen Almanak, die bij zijn ontstaan grootere verwachtingen opwekte, dan hij bestemd schijnt om te vervullen.
No. 2 en 3 zijn van Akademischen oorsprong, wel juist niet van de getabberde Leeraars, als wanneer zij er waarschijnlijk minder vermakelijk zouden uitzien, maar van de

{==136==} {>>pagina-aanduiding<<}
vrolijke en levenslustige Muzenzonen, die de deftige Pallas, zoo wel in Groningen als te Leiden, dikwijls met een klimopkransje en een' rozenruiker opsieren. De Leidsche Studenten-Almanak is de oudste; wij meenen, dat hij terstond na de Omwenteling, in het begin van 1814, voo het eerst verscheen: de Groninger kwam veel later op de baan; maar het gaat al dikwijls zoo, dat de laatsten de eersten zullen zijn, en wij moeten het ronduit erkennen, dat zulks hier het geval is. Zoo wel in netheid van uitvoering, als in rijkdom en gehalte van poëtischen inhoud, wint de Groninger Almanak het thans van zijnen ouderen broeder. De uitgebreide vaderlandsche Legende, het vliegend Schip, is nieuw, en in vele opzigten meesterlijk, behandeld; Pyramus en Thisbe, zeer vrij naar ovidius; Codrus, en de beide stukjes van Mr. a modderman, zouden den uitgezochtsten bundel tot eere verstrekken; terwijl de Hinloper Vrouwenschans, schoon schraal van stof, echter door den lossen en geestigen verhaaltrant aan de manier van den in dit vak eenigen staring herinnert, en de coupletten van Jan de Rijmer aan bilderdijk met echt Attisch zout besprenkeld zijn. Nog veel vindt men hier, dat ons, schoon minder, altijd nog wel beviel, en slechts zeer weinig, dat wij geheel weg zouden wenschen. - Ook in den Leidschen Almanak vinden wij blijken van echt dichterlijk talent. De uitgebreide Natuurschildering bevat zeer veel schoons; jammer, dat in dezelve, gelijk in vele andere daar opgenomene stukjes, dikwijls gezondigd wordt tegen de ineensmelting der stomme e met den volgenden klinker, - een ligt te verhelpen, maar altijd hinderlijk gebrek. Het Oranjeboven is een regt hartelijk, echt vaderlandsch Studentenlied, in hetwelk wij echter met
bevreemding een paar uitdrukkingen opmerkten, die, dachten wij, nooit door een' Student van Leiden, waar vaderlandsche Geschiedenis en Volkenregt zoo goed gedoceerd worden, konden gebezigd zijn. Wij hebben wel in zekere bekende boodschap van de regten van het Huis van Oranje-Nassau, en dat zijn zeker Stadhouderlijke regten, hooren gewagen, maar nimmer, gelijk hier, van een' troon der nassaus, die vóór de Omwenteling op onzen bodem zoude gestaan hebben; en dan dat schenden van 's Hemels oppermagt in 's Hemels Stedehouder, dat riekt ons te veel naar de leermethode der Spaansche en Russische Akademiën, om eenig genoegen in dien geur te kunnen hebben, al waait hij

{==137==} {>>pagina-aanduiding<<}
dan ook uit 's lands eerste Hoogeschool. Het Leidsch Studentenlied, welks eerste couplet-letters, in den trant van het oude Wilhelmus, den naam van Willem van Oranje uitmaken, heeft veel minder dichterlijke waarde, en is ook op zulk eenen oorlogzuchtigen toon tegen onze onrustige Zuidelijke broeders gestemd, dat wij bijna in de gedachte raken, dat deszelfs zingers zich reeds in den wapenhandel oefenen, waartoe in allen gevalle nog tijd is. Buitendien vindt men nog een aantal kleinere stukjes, van verschillende waardij, waaronder sommige regt lieve en bevallige. Het slot maakt een voorgegeven fragment uit een uitgebreider stuk, Apollo, kennelijk eene satire op het meer en meer veld winnend Zwanenburgianismus onzer dagen, en als zoodanig uitnemend wèl geslaagd.
No. 4. Eenigzins verwant aan de beide voorgaande octaven is de Almanak der Koninklijke Militaire Akademie; en, tegen hetgene men natuurlijk verwachten zoude, heerscht er in de poëtische stukjes van denzelven zelfs minder vechten strijdlust, dan in sommige van de Leidsche Muzenzonen. Nu, het jeugdig bloed bruist en ziedt overal, zelfs in de aderen van de kweekelingen der ernstige Pallas, en zoo wij in dezen Militairen Almanak daar minder sporen van zien, dan komt dit uit de geldige oorzaak, dat de bedaarde heele en halve Professoren dien hebben gevuld, en er slechts een enkel Cadettenstukje in geplaatst is. Daar dit de eerste jaargang van dit jaarboekje is, meenen wij verpligt te zijn, eene korte opgaaf van deszelfs inhoud te geven. Na den Kalender vindt men eene vrij gezwollene en met hoogdravende epitheten rijkelijk doorzaaide beschrijving van de Inwijding der Akademie; eene Naamlijst van het personeel der Beambten en Cadetten, en opgave van de vakken van Onderwijs. Dan volgt een prozaïsch Mengelwerk, meestendeels zeer goed geschreven, en voor het publiek, voor hetwelk dit jaarboekje eigenlijk bestemd is, zeer belangrijk; namelijk eene korte Geschiedenis der Militaire Scholen in Nederland; een Overzigt van alle bekende Belegeringen der Vesting Breda; eene Geschiedenis van het Gebouw der Militaire Akademie, en een Verhaal van den Strooptogt van den Generaal grovestins in 1712. Eindelijk komt ook de beurt aan de poëzij, (want deze schijnt bij ons een noodzakelijk bestanddeel van de ongelijksoortigste zamenstellingen te zijn) en wij vinden eenige versjes, op welke gee-
{==138==} {>>pagina-aanduiding<<}
ne bijzondere aanmerkingen, noch ten goede, noch ten kwade, kunnen gemaakt worden. - Dit jaarboekje, door bekwame hand gevuld, kan zeer nuttig worden voor de vorming der jeugdige krijgslieden, en wij geven hetzelve dan ook van harte onzen Oordeelkundigen zegen.
No. 5. Zoo komen wij langzamerhand aan het lieve en goedkoope Almanakje tot nut en verpoozing, dat, wat het poëtische gedeelte betreft, op verre na het zwakste is, maar daarentegen in proza-verhalen en goed vertelde anecdoten misschien boven alle onze jaarboekjes de kroon spant. En juist daarom vertrouwen wij, dat het zijn publiek in ruime mate vinden zal: het is tegenwoordig bijna alles en overal poëzij en rijmelarij; zoodat men eenige verademing bekomt, wanneer men een goed geschreven oorspronkelijk verhaaltje onder de oogen krijgt. Wij hebben hier op sommige plaatsen de kunstgreep wel bemerkt, om vruchtjes van vreemden bodem op Nederlandsche wijze te kruiden en te sausen, en zóó datgene oorspronkelijk te doen schijnen, wat zulks inderdaad niet is; maar waar dit op zulk eene kiesche en smakelijke wijze gedaan wordt als hier, daar willen wij deze kunstgreep eerder toejuichen dan berispen.
No. 6. Eindelijk komt de zedigste van allen, de Almanak ter bevordering van kennis en goeden smaak, door het Departement Leens der Maatschappij Tot Nut van 't Algemeen uitgegeven. Tot grondiger onderhoud en nuttiger leering bestemd, (wij vinden er onder anderen een kort overzigt van ons Zonestelsel en van den Sterrenhemel, benevens een geschiedkundig verslag van de aloude Abdij van Aduard) zal ook dit boekje van 35 centen, met zijne rijmpjes en welgekozene anecdoten, veel nut stichten in den beperkten leeskring, voor welken het geschikt is; en het was te wenschen, dat alle die laffe vertelsels en zoutelooze anecdoten, welke bij het nieuwjaarswenschen zoo ruimschoots, in den vorm van boerenälmanakken, door veldwachters enz. verspreid worden, plaats moesten maken voor jaarboekjes als het onderhavige, of datgene, wat bij den Enkhuizer Almanak door genoemde Maatschappij wordt toegevoegd.





{==139==} {>>pagina-aanduiding<<}

Karakters uit den aanzienlijken en burgerstand, geschetst in huiselijke Tafereelen. Door Mejufv. C.M.D.E. Te Amsterdam, bij Schalekamp en van de Grampel. 1830. In gr. 8vo. 300 Bl. f 3-:

De geschriften van Jufvrouw C.M.D.E. hebben alle eene zedelijke strekking; en dit reeds is eene belangrijke aanbeveling van dezelve. Ontbreekt haar het vernuft van eenen lafontaine en kotzebue, zij is daarentegen geheel vrij van dat romanesk-sentimentele, hetwelk jonge meisjes diets maakt, dat een blik voor de eeuwigheid beslist; dat er niets voor haar te verrigten of te leeren valt, dan verliefde brieven te schrijven, of te zitten dweepen in den maneschijn; dat ouders tirannen, en knappe jongens engelen zijn, enz. enz. Zij brengt hare personen in de werkelijke wereld, en vertoont ons de menschen gelijk zij zijn, met aanwijzing, hoe zij behoorden te wezen. Godsdienst, huiselijke zin, goede en milde zeden doet zij den jongen lieden beschouwen als begeerlijk boven het schijnschoon en klatergoud der dusgenaamde groote wereld. Waar die toon de heerschende is, vindt letterkundige kritiek zich al ligt ontwapend. Ook achten wij de schrijfwijze van Jufvrouw D., door vroegere vermelding in ons en andere tijdschriften, voldoende bekend. Deze nieuwe vrucht van hare vlijt is in denzelfden trant bewerkt. In vijf verhalen tracht zij hare jeugdige lezers en lezeressen te overtuigen, 1o. dat er geen waar geluk zonder Godsdienst bestaat; 2o. dat huichelarij zich in hare eigene strikken verwart; 3o. dat ongewone overvloed vaak zorgeloosheid baart; 4o. dat het ongeluk dikwijls dáár (in de groote wereld namelijk) woont, waar wij hetzelve niet verwachten; en 5o.....? Ja, dit beantwoordt wel het minst aan het opschrift, en is ook niet naar eisch uitgewerkt. Doch, wij hebben meer dan ééne reden, om de Schrijfster die aanmoediging te verleenen, welke haar edel pogen verdient.

De Nederlandsche Raadselvriend. Een zeven-honderdtal uitgezochte Raadsels, onderhoudend, leerzaam en zedelijk. Toegewijd aan de beschaafde Jeugd. Te Amsterdam, bij G. Portielje. 1829. In kl. 8vo. 114 Bl. f :-90.


{==140==} {>>pagina-aanduiding<<}

Kinderen zijn gretig naar paradoxen. Vanhier, dat raadsels hun doorgaans welgevallig zijn; terwijl het oplossen derzelven hunne scherpzinnigheid wet, en deze, wèl geleid, almede ter verstandsontwikkeling kan bijdragen. Welkom was ons dan deze Nederlandsche Raadselvriend, die zich hierdoor tevens een kmdervriend betoont. Wij prijzen het boekje, dat, bij meer bekende en min gelukkige, een aantal aardig gevondene en in rijm gebragte raadsels bevat, te meer aan, daar wij hopen, dat het den zouteloozen, nietigen Charade-geest, ons van de Franschen met zoetigheid aangewaald, uit de Nederlandsche kinderkamer mag helpen verdringen.
Ziehier, uit de eerste bladzijden, een zevental ter proeve, wier oplossing de Lezer, des noods, achter in het boekje kan vinden:

Ik bezit een zestal beenen: 
Vier wil ik u wel eens leenen. 
Maar, gij vraagt er mij niet meer; 
De andre twee min ik te zeer. 
 
Geen wonder van de kunst gelijk ik wonder ben: 
Ik zeg wat ik niet weet; ik leer wat ik niet ken. 
 
Voor mijn begrasenis moet gij behoorlijk zorgen. 
Ik dien u na mijn' dood: houd mij maar goed verborgen. 
Krijg ik een slechte kist, waaruit ik niet herrijs, 
Boet dan uwe eigen schuld: gij krijgt van mij geen spijs. 
 
Behandelt gij mij goed, voldoe ik uw verlangen: 
Mijn prool kan ik niet zien, maar des te beter vangen. 
 
Ik word gebragt aan huis; 
Men mag om mij niet vragen: 
Voor elk ben ik een kruis; 
Toch wil mij ieder dragen. 
 
Om wèl met mijn gezin te leven, 
Moet ik mijn brood aan vreemden geven 
 
Wilt gij mij er voor betalen, 
Vuur zal 'k uit den hemel halen 






{==141==} {>>pagina-aanduiding<<}

Boekbeschouwing.

Nagelatene Leerredenen, van wijlen den Wel-eerw. Heer M. Stuart, in leven Christen-leeraar bij de Remonstrantsch-Gereformeerde Gemeente te Amsterdam. Vde Deel. Te 's Gravenhage en te Amsterdam, bij de Gebroeders van Cleef. 1829. In gr. 8vo. 474 Bl. f 5-: Bij Inteek. f 3-75.

Van dit Vde deel is leerrede I. Opwekking tot Godsdienstige Natuurbeschouwing, volgens jes. XL:26. Voor onszelven rekenen wij die niet tot de beste. Hoe veel goeds er ook in gevonden worde, om de verwaarloozers der natuur, vaak te midden harer grootste schoonheden, en aan de bron van het zuiverst genot, te beschamen, zoo houden wij het toch daarvoor, dat de toejuiching van anderen, meer dan 's mans eigen oordeel, hem dit stuk onder de bestemde ter drukperse deed plaatsen. Onze reden voor dit begrip is, dat de inleiding niet vrij van zekere jagt op tegenstellingen is; dat de veelvuldige aanhalingen naar van hamelsveld's dichtmatige en niet altijd vloeijende vertaling niet in de regte manier zijn; dat de aanprijzing der natuurkunde.... Doch waartoe onze uitspraak verder geregtvaardigd?
II. De Chananeesche Vrouw. Matth. XV:21-28. Deze is een der kennelijkste voorbeelden van stuart's bijzondere predikwijze, van zijne gave om de aandacht der toehoorders te vermeesteren, tot het laatste toe vast te houden, en hen eindelijk hoogst voldaan huiswaarts te doen keeren. Hij stelt het vreemdluidende van den tekst (tot eenige inleiding) in een geweldig sterk licht, brengt dat in tegenwerking met den lof, door anderen daaraan gegeven, spreekt ter voorbereiding, om dit raadsel op te lossen, over algemeene, in zichzelve belangrijke zaken, maar die, ware het niet om het verband met de

{==142==} {>>pagina-aanduiding<<}
verwachte ontdekking, zulk eene bijzondere belangstelling ligt niet zouden vinden, komt dan eindelijk op den tekst, in het regte licht geplaatst, jubelt met vol gevoel over den schoonen inhoud, en eindigt met eenige korte, krachtige lessen voor het opgewekt gemoed. Aan het einde staat: God beklijve deszelfs nut, enz. Zou hier niet een ander woord gestaan hebben? Beklijven is immers geen actief.
III. De waardij der Christelijke Openbaring. 1 Corinth. I:20, 21. ‘De gansche Openbaring van jezus komt, omdat zij waarachtig is, volmaakt overeen met het onveranderlijk wezen der dingen; alle derzelver leeringen kunnen daaruit redematig worden afgeleid, voor zoo verre wij dat wezen der dingen slechts kunnen doorzien....... Op deze gronden besluit het ongeloof tot de noodeloosheid van eenig Goddelijk gezag..... Ongetwijfeld staan zij, die hunne rede bij de beproeving huns geloofs gebruiken, even als in alle andere zaken, het meest voor dat misbruik bloot, en daar uwer aandacht dit gebruik alhier.... steeds wordt aanbevolen, gevoel ik.... mijnen pligt,...... alle bedenkingen voor de overtolligheid der Christelijke Openbaring af te snijden.’ Ziedaar grond en doel dezer leerrede, welker inhoud ons van te algemeenen aard voorkomt, om haar juist onder de belangrijkste te rekenen, schoon ze, als eene proef van stuart's volkomen geloof, ligt hare plaats verdient.
IV. Het booze hart des Ongeloofs. Hebr. III:12, 13. Eene zeer levendig gestelde, stichtelijke rede, na inleiding en tekstverklaring aldus verdeeld: 1. Een boos hart brengt ongeloof voort. 2. Ongeloof doet afwijken van den levenden God. 3. Het toezien op zichzelven voorkomt alle eigene boosheid des harten. 4. De vermaning van elkander beveiligt tegen alle verleiding der zonde.
V. Wat vordert onze Hemelbetrekking? Phil. III:20. Eene schoone preek, vooral wat het eerste gedeelte, inleiding, tekstverklaring en No. I van de eigenlijke verhandeling, aangaat: welke is dan onze Hemelbetrekking

{==143==} {>>pagina-aanduiding<<}
naar de leer des Evangelies? Want II: wat vordert zij? en III: wat is haar gevolg? deden op ons, uit hoofde van vorm en stijl, geene zoo aangename en treffende uitwerking. Het geheel is echter een schoon en klaar tafereel der waarheid; bij welke, tot geene geringe bevordering dier klaarheid, het denkbeeld omtrent den dood, als een' waarachtigen slaap, ten grondslag ligt.
VI. De liefde tot God boven alles. Matth. XXII:37, 38. Een onderzoek naar het algemeen beginsel van pligt loopt al ligt buiten de grenzen van het kanselonderwijs. En het is misschien deze hooge vlugt, welke aan de gansche leerrede eene zekere stijfheid, ook in de ontvouwing van ieder deel van den tekst, mededeelt, alleen in het laatste, al te korte, eindigende. Het verwonderde ons, bij de woorden (bl. 168): ‘Wie uwer gevoelt hier niet, dat vriendschap den aard der liefde niet uitdrukt, die u jegens den Schepper ten pligt is? ja.... eene strekking heeft tot dweepzucht,’ geen gewag altoos te hooren maken van abraham, den vriend Gods.
VII. De liefde tot den naasten als tot zichzelven. Matth. XXII:39. Grondig, volledig, en op het slot zeer warm. Over het geheel echter niet zoo populair, als men in predikatiën ligt wenschen mag.
VIII. Over het gelukkig zelfvertrouwen van eenen Christen. Phil. IV:13. De lange inleiding dezer leerrede: de moeijelijkheid van onzen pligt, en uit hoofde daarvan het belangrijke der tekstwoorden doende zien, gelijk ook de behandeling dezer woorden, behaagden ons uitermate; doch de bewerking van het onderwerp: I. een Christelijk vertrouwen kan niet dan heilzaam voor den mensch zijn; en vooral II. hetzelve vindt de voldoenendste (voldoendste) gronden in het Evangelie; laat nog wel te wenschen over. De stoute toon, bij het laatste gevoerd, zal op het oogenblik zeker getroffen en velen medegesleept hebben; maar...... Doch laten wij ons hoeden, onzen bijzonderen smaak niet ten algemeenen maatstaf te maken.
IX en X. Over de verzoekingen tot zonde. Hebr. IV:15b.

{==144==} {>>pagina-aanduiding<<}
Twee zoo belangrijke als uitmuntend bewerkte stukken, in welke, naar aanleiding van den tekst, het leerstuk der onzondigheid van jezus, zoo wel als onze zondigheid, vooral de wegen tot dezelve, en, ter toepassing, de middelen, om ons voor dezelve te wachten, uit den tekst voortreffelijk worden afgeleid.
XI. De mensch nooit volmaakt. Pred. VII: 20. Een hecht, rede- en schriftmatig betoog, door den Leeraar, op het einde, aldus eenigzins nader gekenmerkt: ‘Zoo hebben wij dan gevonden, M.T.! hetgeen wij zochten, de eigenlijke waarde van het menschelijke hart, den invloed dier prijsstelling op het onze, de regtmatige verwachtingen, welke wij van menschen konden opvatten, en de behoorlijke houding jegens hen in acht te nemen.’
XII. In hoe ver maakt ons de deugd gelukkig? Spreuk. VIII: 32. Ook deze leerrede lazen wij met groot genoegen. Even zoo bondig, als gewoonlijk, mist zij tevens alle stijfheid, maar beweegt zich in een' lossen, schoonen vorm en stijl. Trouwens, onderwerpen als deze, niet al te leerstellig en toch eene zekere, eenigzins algemeene stelling inhoudende, op eene eenvoudige spreuk gegrond, behooren, onzes achtens, tot de meest gunstige voor stuart's pen. Hoe uitnemend hij een' meer ingewikkelden tekst ook wist te behandelen, hij behoefde zoodanige hulp niet, om zijne stof voor vervelende droogheid te bewaren. Des mans beantwoording der voorgestelde vraag luidt aldus: ‘Het is dwaasheid, zonder deugd ooit een geluk te denken; maar het zijn ook ijdele verwachtingen, welke van de deugd alleen, zoo als wij menschen die betrachten, en zoo als wij menschen zijn, een duurzaam, ongestoord genoegen spellen; de deugd maakt ons alleen vatbaar voor alle heil, gelaten, ja blijmoedig in allen leed, en reikhalzende naar de eeuwigheid, welke ons allen wacht, en den ondeugenden altijd verschrikkelijk zijn moet.’ De wijze echter, op welke stuart zijne rede eindigt, den tekst, met kleine verandering, der deugd in den mond

{==145==} {>>pagina-aanduiding<<}
gevende, waarop dan de gemeente, met eene gelofte, antwoordt, zullen velen ligt al te oratorisch achten. Zoo men dergelijk iets al gaarne van stuart hoorde, het moet althans schaars of nooit worden nagevolgd.
XIII. In welke betrekking staat onze deugd tot onze toekomende zaligheid? Rom. VI:23. Deze leerrede hangt blijkbaar met de vorige zamen; en dit mag men vrij de reden noemen, waarom zij insgelijks is uitgegeven: want anders is de vraag al te gemakkelijk te beantwoorden, dan dat men dit antwoord juist ter drukperse zoude overgeven. Men schijnt het in een gedeelte van dezen bundel op de behandeling van zekere, eenigermate aaneengeschakelde leerstellingen te hebben gemunt. Wij voor ons hadden liever deze regelmaat niet zien aangenomen.
De vier laatste leerredenen zijn, ééne ter Voorbereiding, ééne bij het Avondmaal, en twee Dankpredikatiën. Zij onderscheiden zich door eene bijzondere levendigheid; waarbij herhaalde spraakwendingen en andere redenaarstrekken voorkomen, welke men in leerredenen, enkele Fransche misschien uitgezonderd, zoo niet gewoon is aan te treffen. Voor ons, en zeker voor velen, maakt - zij het dan ook dit ongewone maar alleen, zulks minder aangenaam. Wij stellen ons den kanselredenaar gaarne in een zeker vaderlijk licht voor, wel meer levendig of stil, meer somber of opgeruimd, streng of bemoedigend, maar altijd met zekere eenvoudigheid en hartelijkheid, als tot zijne kinderen sprekende; en daarom gaat door den bedoelden zwier en andere gebruiken, welke men den staatkundigen of anderen openbaren spreker gaarne ten goede houdt, ligt iets verloren; b.v. wanneer stuart zijne dankrede aldus begint: ‘Aangenamer, maar tevens moeijelijker taak schrijft mij de plaats, welke ik alhier betrede, nimmer voor, dan wanneer gij, na het genot des H. Avondmaals, leiding en verheffing uwer dankbaarheid aan God en christus van mijne redevoering vordert,’ enz. enz. Wijders behoeft het ook geene aanwijzing, dat alles hier menigmaal nog

{==146==} {>>pagina-aanduiding<<}
sterker geteekend en stoutelijk voorondersteld wordt. Zoodat wij wel eens vragen moeten: zullen 's mans toehoorders de vlugt zijner aandoening hier hebben kunnen volgen? en zoo niet, zal dan daardoor bij den een niet het nut grootendeels zijn verloren gegaan, bij den ander zelfs een denkbeeld van overdrijving zijn ontstaan, dat niet anders dan nadeelig op de bedoelde vrucht kan werken? en vooral bij het slot der Avondmaalspreek: indien daarop nu nog aanspraken bij de dadelijke uitdeeling moeten volgen, en deze, gelijk billijk is, nog hooger zullen klimmen, waar moet dat dan heen? Deze bedenkingen van algemeenen aard willen wij even min verzwijgen, als wij van den anderen kant betuigen moeten, dat stuart zich vooral in deze stukken als een meester in zijne soort doet kennen, die kernachtige redenering met warmte van stijl vereenigt, en ligtelijk kan begrepen worden, op dezulken, als aan hem gewoon en gehecht waren, eene werking te hebben gedaan, welke van de rede van minder krachtige, schoon anders ook niet minder voortreffelijke sprekers bezwaarlijk te verwachten is. De eerste,
XIV. Ter Voorbereiding, 1 joan. III:20, 21, ontvouwt eerst, wat het zegge: ‘Indien ons hart ons veroordeelt, God is meerder dan ons hart,’ enz. waarna zich het tegengestelde van zelve verklaart, en den spreker aanleiding geeft, om het regte midden tusschen te groote angstvalligheid en ligtzinnigheid bij het gebruik des Avondmaals aan te wijzen. Ons hart veroordeelt ons niet, zegt hij, wanneer het ons slechts feilen bij den besten toeleg heeft te wijten, maar wanneer het ons van geveinsheid, geliefkoosd kwaad en onbekeerd misdrijf overtuigt. Wij vinden hier ergens de uitdrukking: ‘rampzalige onderscheiding van volmaakte en onvolmaakte verpligtingen!’ Waarom rampzalig? Deze onderscheiding ligt immers in den aard der zaak. Wat eerlijk is, kan als met den passer worden afgemeten; en wie derzelver grenzen overschrijdt, is aansprakelijk voor den regter. Doch wie bepaalt zoo juist, waar de on-
{==147==} {>>pagina-aanduiding<<}
dankbaarheid of de liefdeloosheid begint? Ondertusschen heeft de zedeleeraar met deze onderscheiding niets te doen. En wil stuart slechts, dat volstrekte en onvolstrekte pligt ons als Christenen even heilig moet zijn, dan geven wij hem dit gaarne toe.
XV. Avondmaalspreek over Gods liefde. 1 Joan. IV:16. Even als het woord Avondmaalspreek ons hier, wegens zekere platheid, mishaagt, zoo zouden wij met dit betoog van Gods liefde nog onbepaalder ingenomen zijn, indien het niet juist ter viering van het Christenfeest bij uitstekendheid was bestemd. Het is inderdaad een meesterlijk tafereel, ter beschaming van elk, die Gods schepping, wegens het kwade, dat daarin gevonden wordt, zou wagen te bedillen. En, hoewel de Christelijke openbaring, ja de lijdende en stervende christus een uitnemend deel aan deze kracht ter beschaming heeft, en, op het slot geplaatst, den uitslag aan het zegepralend betoog geeft, wij verliezen dezelve voor een' tijd uit het oog. Noch dit, noch hetgeen verder te berispen mogt vallen, verhindert evenwel, dat wij eenen ieder de lezing van dit uitmuntend gewrocht dringend aanprijzen. Op bl. 411 lezen wij: het schoon, het groot en goed, in plaats van het schoone enz.
XVI. Dankpredikatie. Ps. C. Waarom dan ook geen Dank-preek? Zonder bij deze kleinigheid stil te staan, betuigen wij, ook dit stuk met uiterst genoegen te hebben gelezen. Het is geene verhandeling, geeft geen blijk van eenige opzettelijke afmeting der gedachten, maar volgt den Psalm, verklarende en toepassende, op de ongedwongenste wijze, en wordt dus, even als het lied zelve, eene uitstorting van het godvruchtig dankbaar hart, dat zalig is in zijne, slechts van God ontvangene voorregten. Ja, wij mogten die soort van verontschuldiging, met welke de Prediker hier begint, in het algemeen beschouwd, zachtelijk gispen, lezen wij de gansche inleiding, en inzonderheid het geheele stuk, dan vallen ons de wapenen der kritick bijna uit de hand,

{==148==} {>>pagina-aanduiding<<}
en wij wenschen, deze aanmerking bij een ander stuk gemaakt te hebben.
XVII. Over de voorbijgaande Godsvrucht, hosea VI:4. is ook dankrede, schoon het er hier nu weder niet bij staat. Dezelve is meer tot stichting en bevestiging, gelijk de andere tot erkenning en innig dankbare aanwending, ingerigt. De geheel beeldrijke tekst: Wat zal ik u doen, o Ephraïm! wat zal ik u doen, o Juda! Dewijl uwe weldadigheid is als eene morgenwolk, en als een vroeg komende dauw, die henen gaat, wordt eigenaardig verklaard, en menigmaal met behoud en uitbreiding der figuur overgebragt; schoon de Prediker daarna, den vreemden tooi ter zijde leggende, den algemeenen zin der spreuk op eene menschkundige en regt stichtelijke wijze toepast. ‘De dubbele vraag aan Ephraïm en Juda herinnert ons de verdeeling des Joodschen volks tot twee koningrijken onder de zonen van salomo.’ Dit zou doen denken, dat het rijk onder deze zonen verdeeld was. Waarschijnlijk moet het zijn ‘onder den zoon,’ schoon er dan toch nog, voor den onkundigen, iets duisters in zou blijven. Dat wijders deze aanspraak van beide rijken een stilzwijgend verwijt over hunne scheuring zou bedoelen, schijnt ons gezocht.
Wij eindigen dit verslag met de gedachte, welke ons onder het lezen en beoordeelen telkens voor den geest kwam: hoe verschillend toch de wijze van zien en mededeelen, ook bij dezelfde soort van geschriften, gelijke omstandigheden, benevens vaderland en leeftijd der schrijvers, bevonden wordt! Leggen wij stuart, van der palm, van hengel, van eck, of roll, messchaert, van der hoeven (ook een enkel opstel doet hen kennen) naast elkander: hoe ongelijk! ongelijk, ja, in oordeelkunde, geleerdheid en redenaarsgaven! maar hoe veel meer nog in keus van onderwerpen en manier van behandelen, in kleur en geest! Danken wij den milden God, die in het rijk der geesten niet min, dan der stoffelijke ligcha-
{==149==} {>>pagina-aanduiding<<}
men, zoo groote verscheidenheid heeft daargesteld! En geven wij niet toe aan de kleingeestige vrees, dat zoo vele uitgegevene, deels meesterlijke leerredenen den smaak voor die, welke men hoort, bederven zouden; noch ook aan den dwazen waan, dat, als men dien of een' anderen grooten man gehoord heeft, de overigen, als 't ware Goden van minder slag, wel te missen zijn!

Levensgeschiedenis van Jezus, door Joh. Jakob Hess. Naar de achtste, door den Schrijver op nieuw bearbeide Uitgave, uit het Hoogduitsch vertaald. Iste en IIde Deel. 1828, 1829. Te Dordrecht, bij F. Boekee. In gr. 8vo. LXXXIV en 439, en XXXVI en 508 bl. f 7-50.

Waren wij ooit in verzoeking, om, bij de aankondiging eener nieuwe uitgave van een welbekend werk, ons te vergeten bij den lof des Schrijvers, alvorens ter beoordeeling toe te treden; dan is het thans, nu de derde Nederduitsche vertaling der Levensgeschiedenis van Jezus, door den vermaarden j.j. hess, bij ons ter tafel ligt. Trouwens, wie onzer Lezeren zal het ten kwade duiden, dat er in het oudste vaderlandsche Tijdschrift hulde toegebragt worde aan de nagedachtenis van dezen Zwitserschen Grijsaard, wiens letterarbeid sedert meer dan vijftig jaren door ons met ongemeene goedkeuring vermeld werd (*), en dien wij thans niet zon-
{==150==} {>>pagina-aanduiding<<}
der leedgevoel den dubbel verdienden prijs kunnen toezwaaijen over zijn graf, waarin hij, kort bevorens deze vertaling in het licht verscheen, is bijgezet in den zeer hoogen ouderdom van 87 jaren. Wel mag het een zeldzaam voorregt, een ongemeene zegen der Voorzienigheid genoemd en geschat worden, dat hess den langen tijd van zestig jaren (van 1762-1822) zich mogt onledig houden, met den Bijbel, en meer bijzonder de gewijde geschiedenissen, daarin geboekt, met een gezond hoofd, waarheidminnend hart en helderen blik te onderzoeken, en zijne hoogst
aangelegene navorschingen der wereld mede te deelen. Hij begon met jezus, bragt zevenmaal zijne Geschiedenis van deszelfs Leven in het oorspronkelijke met vernieuwden glans te voorschijn, en eindigde ten laatste ook met den Heiland, na een verloop van 27 jaren, deze, de achtste, uitgave van zijn werk voltooid, of, zoo als hij op den titel zediglijk schreef, op nieuw bearbeid hebbende. Niet geheel ongelijk aan den ouden simeon, mogt dus de waardige Grijsaard ‘henengaan in vrede,’ rusten van zijnen vromen arbeid, en kort daarna in eene blijde hope op jezus ontslapen, onwankelbaar gebleven in zijn geloove, bij al den ommezwaai der wereld in wijsgeerige stelsels en godgeleerde begrippen.
Alzoo verwierf zich hess eenen eersten rang onder de Protestanten van Europa. Hooggeschat bij zijne Landgenooten en naburige Duitschers, was en bleef hij, vooral in Nederland, de voorlichter van Bijbelvrienden, de vraagbaak der Leeraren aldaar, welligt minder dan elders heromgevoerd door elken wind van nieuwigheden, of geslingerd in den maalstroom van Ongeloof, Twijfelarij en Mysticismus. Wij laten liefst onbeslist, of zulk eene vasthoudendheid aan de vereering der Goddelijkheid in jezus' leere en zending bij de Protestantsche Kerk in Nederland eenigen grond had in onze meer bedaarde en kalmer volksgeaardheid, dan wel dank te wijten zij aan den voortdurenden en zelfs toegenomen invloed der beginselen, al vroeg gelegd, ontwikkeld en

{==151==} {>>pagina-aanduiding<<}
aangedrongen door onzen onsterfelijken de groot en diens beroemde volgelingen. Genoeg, dit lievelingswerk van hess (gelijk wij deze Levensgeschiedenis van den Heiland niet ongaarne met den Vertaler noemen willen) was naauwelijks den laster van ketterij te boven, en vermaard geworden door deszelfs nuttig gebruik bij den ongelukkigen Deenschen Graaf struensee in de staatsgevangenis, of men zag hetzelve in onze moedertaal (in 1775), naar den derden druk vertolkt, de geliefde lectuur uitmaken van menig vaderlandsch gezin uit de beschaafdere standen. Andermaal (in 1802), en toen naar de betere zevende uitgave, werd deze arbeid van den hoogberoemden man bij de onzen ingeleid; en waar men in die dagen van onrust naar Christelijke stichting uitzag, was ook hess, als de geleider der jeugd, de vriend of medgezel der volwassenen, en de vertrooster der ouden, in hooge waarde. Niet minder welkom des en onder gunstige voorteekenen, durven wij verzekeren, treedt, na zoo lang eene tusschenpoos, en bij het genot van een weldadig Bestuur van orde en vrede, deze derde Nederlandsche vertaling (door den Eerw. w.n. munting) in het licht: want, hoedanigen prijs, op zichzelve beschouwd, de vroegere uitgaven hebben mogen, deze, waaraan de waardige afgestorvene de laatste hand gelegd heeft, en die door zijne vlijt ruim een derde in uitgebreidheid aanwon, overtreft en verdonkert te eenemaal beide de voorgaande bij eene meest onzijdige vergelijking. Ten einde nu met hare onderscheidene verdiensten onze Lezers eenigzins bekend te maken, vermeenen wij uit de nieuwe Voorrede, waarmede zij van den Schrijver verrijkt is, en die te regt een meesterstuk genoemd mag worden, een en ander te moeten ontleenen van hetgene
hess aldaar breedvoeriger gezegd heeft over den invloed van den geest der tijden op zijne bewerking der Levensgeschiedenis van Jezus.
In den aanvang van zijnen letterarbeid traden voorname Godgeleerden in Duitschland en Zwitscrland op,

{==152==} {>>pagina-aanduiding<<}
die, afkeerig van dogmatische spitsvindigheden, zich ter toelichting des Bijbels uit de verhaalde gebeurtenissen en met de verdediging van het Christendom onledig hielden, op het voorbeeld der Ouden, van onzen de groot, van turretin, vernet en vele anderen, de redelijkheid der leere en de geloofwaardigheid der getuigen handhavende tegen Deïsten. Hess stelde zich, na volbragt onderzoek, voor, met zijn bewerken en uiteenzetten, eerst van de Evangeliën, daarna van andere historische gedeelten der Schrift, dat zelfde groote doel te ondersteunen. Al vroeg evenwel (in 1778) stak het Ongeloof, eerst door de uitgave van zekere Fragmenten, daarna van een geschrift over het oogmerk van Jezus en der zijnen, het hoofd weêr schaamteloos op, en durfde men den Heere en den Apostelen het doel toekennen, om zich een Wereldrijk te stichten.
1o. Onder de Christenen zelve (gelijk men zich bleef noemen) wakkerde almede het geschil over het gezag der wonderen, en verscheen nagenoeg gelijktijdig de Gelukzaligheidsleer door steinbart in druk. Ofschoon nu dit geschrift den lust tot dogmatizeren krachtig mogt tegengaan en doen verdooven, het gevaarlijke der onderscheiding van Christelijke geloofsgronden, voor verlichte of wijsgeerige en voor minder ervarene of onkundige menschen, ontging de opmerking niet van onzen waarheidlievenden Bijbelvriend.
2o. Doch hierbij mogt het geenszins blijven; want de opgang der Kantiaansche Wijsbegeerte onderschraagde de Neologie (of, gelijk men oudtijds in Europa sprak, het Deïsmus), en bragt, ten nadeele der historisch uitlegkundige, eene morele Schriftverklaring ter bane, waardoor men de leer der H. Boeken naar eigen begrip en gevoelens buigen mogt.
3o. Weldra in stoute onbeschaamdheid voortgaande, werd deze Neologische wijze van uitleggen het middel, waardoor men volgens opgevatte hypothesen al het wonderbare in den Bijbel natuurkundig wilde oplossen; en, wanneer men daartoe geenen weg zich vermogt te ope-
{==153==} {>>pagina-aanduiding<<}
nen, veroorloofde men zich, het verhaalde nu eens op rekening te stellen van der Joden wonderzucht, dan weder onder de Mythen en dichterlijke verzinningen van den ouden tijd te rangschikken.
4o. De woeste zucht en dolzinnige ijver, om het gebied eener onzalige verlichting ook uit te breiden over het gemeen, en alzoo om daar zelfs, waar steinbart het geloof in wonderen nuttig keurde, de grondzuilen der Christenkerk ter neder te werpen, hield ten laatste perk noch maat van rede. Men gaf Brieven over den Bijbel in den Volkstoon, eene Natuurlijke Geschiedenis over den Profeet van Nazareth, en wat niet al van dien stempel, der onberadene menigte in handen, gretig in het verslinden van zulken kost, voor Godsdienst en zeden nadeelig. Aan krachtige wederspraak van kundige en betergezinde mannen bij onze Oostelijke naburen ontbrak het wel ten geenen tijde; maar, terwijl men, gelijk doorgaans de ongeloovige en twijfelaar, ondanks vijandigen aanval tegen de Kerk en haren hoeksteen jezus, het masker noode opligten, of zich in naam van 's Heeren aanhang scheiden wilde, werd een heftige strijd door Duitsche Godgeleerden gevoerd tusschen Rationalistische en Supranaturalistische christenen!!!
Zoo iemand, was hess doordrongen van de verderselijke strekking dezer Neologische beginselen en woelingen, die al de kracht van het geschiedkundig bewijs voor onze Godsdienst dreigde te ontzenuwen, zoodat daarmede het hoog gezag der Openbaring geheel stond te bezwijken. Onder het voortzetten nogtans zijner Bijbelstudiën behield hij zelf den goeden weg, zonder zich te laten afleiden in de doolhoven der twijfelzucht, maar dankte hij integendeel de Voorzienigheid, die hem het wijze plan en den onderlingen zamenhang der Goddelijke bedoelingen van oudsher steeds leerde beschouwen als den hechten grondslag van het redematigste (wij zouden liever zeggen allerredelijkste) geloof. Bijzonder lezenswaardig is dat gedeelte der Voorrede, waarin de achtbare Grijsaard dit zijn oordeel verdedigt, tegen elk der bovenge-
{==154==} {>>pagina-aanduiding<<}
dachte vierderlei dwaalbegrippen van land- en tijdgenooten zijne bezwaren voordraagt, en, laat het zijn, minder door nieuwe, dan wel door den afloop der eeuwen heen geldig gekeurde bewijzen, eene verstandige toelichting der Bijbelsche geschiedverhalen, het gezag van hunne getuigen, en daarop rustend geloof in wonderen bij hoogere Bedeeling, voorstaat en handhaaft. Wij achten het noodeloos voor vaderlandsche Lezers, die liever het werk zelve mogen raadplegen, hierover meer te zeggen. Want, zoo er onder de onzen geweest zijn, die, met overspanning der verbeelding en voorbijzien van menigen vroegeren strijd tegen de vijanden des Christendoms, het nieuwe licht, dat zich aan den Duitschen horizon verhief, verbijsterd, opgetogen aanstaarden; het misgewas, de giftige plant, daardoor gekoesterd en wijd en zijd gekweekt, vond op onzen lageren grond geen voedsel; of wel, gelijk hess, bespeurde men ras alhier den onzaligen gloed van het schijnsel, en het
digter aaneensluiten der Protestantsche Nederlandsche Kerk in algemeene Christelijke gevoelens verstikte het werk der dwazen en Sophisten.
Deze strijd ondertusschen, hoezeer te ver gedreven en met een der Godsdienst vijandig doel gevoerd, leerde den waardigen Antistes den veranderden geest en behoeften der tijden kennen, breidde, door hem, bij het voortgezet beoefenen der Schrift, tot nieuwe gedachten henen te leiden, het veld zijner kundigheden uit, en wees hem het spoor, om, gelijk bevorens een ander van zijne werken (*), zoo ook ten laatste deze zijne Levensgeschiedenis van Jezus, alsmede de naauw daarmede verbonde-
{==155==} {>>pagina-aanduiding<<}
ne Geschiedenis der Apostelen (*), aanzienlijk uit te breiden en te verrijken in zijnen gezegenden ouderdom. Men ontwaart dus hieruit, van welken aard en hoedanigen inhoud doorgaans de veranderingen, en nog veel meer de bijvoegelen zijn, waardoor zich deze uitgave van de vroegere, ja ook van de naastvoorgaande, inzonderheid onderscheidt. De Voorrede misschien uitgezonderd, wil hess dit geschrift niet voor eene regtstreeksche verdediging van het Christendom hebben aangezien; hoezeer hij daarin geopperde tegenbedenkingen van deszelfs bestrijders poogt uit den weg te ruimen, en, door het
toelichten der Evangelische verhalen, alsmede door het opmerken en onderscheiden van het echt Goddelijke in jezus' zending en daden, beide het Ongeloof en Bijgeloof tot stilzwijgen brengt, of de geschiedkundige waarheid, gelijk die is te boek gebragt, boven het bereik van onredelijken vitlust en twijfelarij tracht te verheffen, ja tot eenen vasten grond van overtuiging te leggen.
Men sta ons toe, vermits dit boek wel niet als omgewerkt, dan toch als op nieuw bearbeid door den Schrijver in het licht verschijnt, en wij hierom niet tot bijzonderheden bij zulk eenen rijkdom van stoffe ons mogen inlaten, dat wij nog eenen en anderen wenk uit de Voorrede hier overnemen. ‘Opzettelijk (zegt hess) blijft wederom de geschiedenis van jezus' kindschheid afgezonderd van die zijns openbaren levens, opdat de groote gaping van zijn dertigjarig afgezonderd leven des te sterker in het oog valle. Over het gewigt dezer gaping wordt hier eenigzins uitvoeriger gesproken dan in de vorige uitgaven.’ (†) - Later lezen wij: ‘Wat betreft de Har-
{==156==} {>>pagina-aanduiding<<}
monie der Evangeliën, zoo heest men dezelfde schikking der gebeurtenissen, die in de vroege uitgaven gevonden wordt, behouden. Latere onderzoekingen hebben zekerlijk de beschouwingen van den Schrijver hierover ten deele veranderd; het zou echter te verre geleid en eene andere rangschikking van zekere hoofddeelen gevorderd hebben, om elke
verandering ter meest geschikte plaatse in te voegen; en voor de juiste voorstelling van de volgrij in haar geheel zou niet veel gewonnen zijn, wanneer b.v. het bezoek op het loofhuttenfeest eenigzins verder verwijderd, en diensvolgens het een en ander vroeger geplaatst ware geworden, dan het hier komt te staan.’ Uit het gezegde ontwaart men dus, bij het naslaan der vroegere uitgaven, tot hoeverre de inhoud van elk der Deelen van deze nieuwere zich uitstrekke, als men weet, dat in het Iste alleen 2 Boeken der Geschiedenis voorkomen; en in het IIde, behalve de Verhandeling over de wijze van verhalen der Evangelisten, (thans derwaarts overgebragt, en loopende van bl. XVII-XXXVI) het werk tot des Heeren laatste reis naar Jeruzalem is vervolgd, eindigende alzoo dit Deel met het VIde Boek.

(Het vervolg en slot in het andere No.)

Praktisch Onderrigt nopens het Dierlijk Magnetismus, door J.P.F. Deleuze, uit het Fransch, met eene Voorrede van B.J. Meijer, Magnetiseur te Rotterdam (voor rekening van den laatstgenoemden.) Te Rotterdam, bij T.J. Wijnhoven Hendriksen. 1828. In gr. 8vo. XV en 459 bl. f 4-50.


{==157==} {>>pagina-aanduiding<<}

De Heer deleuze, bekend door meer andere werken over het zoogenoemd Dierlijk Magnetismus, onder anderen door zijne Histoire critique du Magnetisme animal, schreef dit boek met het oogmerk, om te dienen tot handleiding voor de zoodanigen, die, door talrijke bewijzen van het wezenlijk bestaan van de werkkracht van het Magnetismus overtuigd, de middelen verlangen te weten, welke zij moeten aanwenden, om er gebruik van te maken. Het is derhalve als 't ware een handboek voor deze kunst, waarin, na het voorafzenden van algemeene beginselen, de geheele wijze van aanwenden, de hulpmiddelen, voorzorgen, kundigheden, met één woord alles, wat in de magnetische praktijk valt op te merken en in acht te nemen, behandeld wordt.
Van het uiterst aanbelang is het, in zulk eene handleiding juist en naauwkeurig de gevallen en omstandigheden op te geven, waarin het middel, dat men aanprijst, te pas komt. Want niemand zal in onzen tijd nog dwaas genoeg zijn, aan een universeel geneesmiddel geloof te slaan. Althans de Schrijver is er verre af van zulks met betrekking tot het zijne te willen beweren. Men verlangt dus billijkerwijze eene naauwkeurige opgaaf van de ziekten, waarin hetzelve niet alleen veilig, maar ook met hoop op goed succes kan worden gebezigd. Heeft nu de Schrijver aan dat regtmatig verlangen voldaan? De Lezer oordeele. - Men kan zich, zegt hij van het Magnetismus, in ligte en nieuwe ongesteldheden daarvan bedienen. Wat zijn die ligte ongesteldheden? Het antwoord is: eene plaatselijke pijn, eene kneuzing, eene zinking, een toevallig ongemak, eene ligte kwetsuur, eene verstuiking, eene rhumatieke pijn, eene maagkwaal, eene versmoring en zoo vervolgens. Men heeft niemand noodig te raadplegen (leest men verder); het is genoeg, dat de kranke het begeert. Men gaat er zoo lang mede voort, als men nuttig oordeelt; en indien men geene gelukkige slotsom van dat alles verkrijgt, verwondert men zich niet, dat men niet

{==158==} {>>pagina-aanduiding<<}
geslaagd is, en men hoopt, een andermaal gelukkiger te zijn. En nu de arme patiënt, Mijnheer deleuze? Wel, hij heeft het immers begeerd; het is genoeg. Maar het zij mij vergund te vragen: wat zijn die plaatselijke pijnen, die toevallige ongemakken, die maagkwalen, die versmoringen, die gij ligte ongesteldheden noemt? Hier zwijgt de Heer deleuze, en er is geene mogelijkheid tot de minste, maar eenigzins waarschijnlijke gissing. Waarlijk, lieve lijders! ik zou u raden, liever bij een verstandig Arts te gaan, dan in zulk eene loterij te spelen, en daarbij te risquéren, dat het gunstig oogenblik verstreken was, om de gevolgen van die ligte ongesteldheden te verhoeden.
Maar laat ons zien, of ons in het vervolg eene zekerder kans beloofd wordt. Er zijn twee hoofdklassen van ziekten, zegt de Schrijver, hevige en slepende. In de eersten raadt hij ons, den Geneesheer in te roepen. Deze handele, en als hij verstandig is, zal hij 't niet kwalijk nemen, dat de Magnetiseur de handen over den kranke brenge met de begeerte om hem te genezen. Doet het geen goed, het doet geen kwaad; misschien is er dan voor den laatsten ook nog een broodje aan te verdienen. In de hevigste ziekten heeft men dikwijls gezien, dat door het Magnetismus de zenuwtrekkingen, de kramp, aanvallen van pijn bedaard, het hoofd los gemaakt (?), aan den toestand van slaapziekte een einde gemaakt werd; terwijl hetzelve heilzame crises te weeg bragt, en den kranke in staat stelde, om de door den Geneesheer voorgeschrevene geneesmiddelen in te nemen, waartoe hij te voren ongeschikt was. Bij groote neerslagtigheid, als de zieke naauwelijks adem kan halen, kan een uur magnetiserens hem opbeuren, nieuwe krachten geven en een gevoel van welvarendheid, zoodat hij zelfs om voedsel vraagt, dat men hem dan niet moet weigeren. Maar het mag u niet verwonderen, als het niet gebeurt. - Tot nog toe zijn wij door de min of meer dubbelzinnige uitdrukkingen in het onzekere, wanneer wij het Magnetismus met volkomen vertrouwen durven aanprijzen. Wij komen nader. De Schrijver noemt ons

{==159==} {>>pagina-aanduiding<<}
koorts. Deze doet hetzelve bedaren. Dus als zij hevig is? Ja, maar niet al te hevig; want dan weêrstreeft zij de werking. En hoe dan in hevige koortsen, als het bedaren ons meest te stade komt? Hier komt juist ter snede de raad van een' Geneesheer, in eene noot opgeteekend, om zijne handen alvorens in azijn en water te doopen.
Maar nog beteren troost ontvangen wij in de volgende zinsnede. Er is geen twijfel aan, of het Magnetismus werkt in de zwaarste ziekten met de meeste vaardigheid en nadruk. Het is in die soorten van ziekten, (te weten in de zwaarsten) dat het waarlijk wonderwerken doet. Doch spoedig wordt ons die troost voor een goed deel weder ontroofd. Het werkt niet altijd. Maar, (wij halen weêr adem) eens aan het werken zijnde, verhaast het den loop der ziekte; het ondersteunt en ontwikkelt de krachten, welke de Geneesheeren geneeskrachten noemen; het brengt spoedig de crises te weeg, die de genezing moeten bepalen. Ach, mogt het dan maar aan het werken komen!
Onder de ziekten, waarin het verder hulp bewijst, noemt de Schrijver de rotkoorts en andere kwaadaardige koortsen. Niet in sterke ontsteking. Evenwel lezen wij van zekere ontstekende ziekten, die haren zetel in de voornaamste ingewanden hebben, waarin het wonderen zou kunnen uitwerken, en van vele voorbeelden, die bewijzen, dat het spoedig het (de) pleuris heeft genezen. Wederom lezen wij van zware ziekten, door het Magnetismus alleen spoedig weggenomen, waarbij tot voorbeeld een cholera wordt aangehaald. Men moet evenwel niet in alle dergelijke gevallen dezelfde uitkomst verwachten. Er is echter eene voorname reden, om het Magnetismus in de hevigste ziekten aan te wenden; zij is deze, dat het spoedig het evenwigt kan herstellen, terwijl men zeker is, dat het geene schade kan doen, wanneer het op eene gepaste wijze wordt in het werk gesteld. Ja, het kan zelfs het leven opwekken op het oogenblik zelve, waarop het scheen te worden uitge-
{==160==} {>>pagina-aanduiding<<}
bluscht. Dan, volgen wij den Schrijver bij de beschouwing der slepende ziekten.
De kranke heeft eene meer of min verouderde ziekte. Hij heeft geneesmiddelen gebruikt, of ze nog niet gebruikt. In het eerste geval roept gij geen Doctor, maar begint met magnetiseren, en gaat daarmede eene maand voort, ten zij de symptomata erger worden. In het laatste stelt gij de medicamenten ter zijde, geeft uwen lijder daarvoor gemagnetiseerd water, en beproeft almede de magnetische kuur.
De overige gevallen, hier aangeduid, zijn: zeer zware oude ziekten, waarvan de grondoorzaak en hoofdzetel niet wel bepaald zijn, kwijnende ziekten, die van het lymphatisch gestel, waterzucht, verstoppingen der ingewanden; in deze laatsten kan het soms gevaarlijk zijn en den kranke spoediger doen sterven; voorts scrosuleuze, niet overgeërfde ziekten, in slepende koortsen van een' zenuwachtigen aard, kortademigheid, langdurige braking, zenuwziekten, doch niet altijd, de vallende ziekte, verlamming, een beginnend knoestgezwel, maagkwalen uit zwakte, hoofdpijn met koude aan de voeten, rhumatisme, scheurbuik, oogziekten, oogontstekingen (doch niet bij hoogeren graad of een gebrek in het zintuig), kinderziekte, roodvonk, windpokken, schurft, bij kinderen in mismaaktheid door Engelsche ziekte en verkorting van het been. (?)
Moeijelijk is het, in die opeenstapeling van kwalen eenheid te vinden, en zich eenig klaar begrip te vormen van den aard van dit wondermiddel. Nogtans moet men aan hetzelve niet te veel toeschrijven. Niet zelden brengt het alleen voor een' tijd verligting aan, als de aandoening in een orgaan zekeren graad bereikt heeft, als de ziekte met het ligchaamsgestel in verband staat, van een gebrek in het bloed voortkomt, of voornamelijk de zenuwen aantast. Men ziet, de voorzigtige Schrijver neemt veel terug, wat hij te voren gegeven had. Welke is die zekere graad, die eene aandoening niet bereikt mag hebben, om geneeslijk te zijn? Welke zijn die

{==161==} {>>pagina-aanduiding<<}
ziekten, die met het ligchaamsgestel in geen verband staan? Hoe zijn wij zeker, dat de ziekte uit geen gebrek in het bloed voortkomt? Vraagt gij: is het Magnetismus goed in zenuwziekten? Het antwoord is ja, zoo zij maar de zenuwen niet voornamelijk aantasten. Gij zijt huiverig, om in die onzekerheid van het middel gebruik te maken. Gij begeert het nader te leeren kennen. Wel nu, hebt gij niet een' zieken hond of een ziek paard? Beproef het daarop; want het werkt op huisdieren nog zekerder, bestendiger, krachtdadiger, dan op den mensch. Welligt brengt gij daardoor het dier over in een hooger leven, in clairvoyance; zeker althans bewijst gij hetzelve eene weldaad, door zijn lijden te verligten, en met dieren te genezen, doet men dikwerf eene groote dienst aan menschen.
Intusschen begeert misschien de een of ander meer stellig te weten, wanneer het Magnetismus al dan niet gebruikt moet worden. Nieuwe zwarigheid! Raadpleeg den Geneesheer, zegt deleuze. Neen, zegt meijer (aan wien wij deze Hollandsche uitgave verschuldigd zijn); die weet er niet van; raadpleeg den Magnetiseur. NB. De Heer meijer is gepatenteerd Magnetiseur, maar geen Doctor, en gelooft ook, dat een boer meer aanleg heeft om een goed Magnetiseur te worden, dan een kundig Doctor. Is hij zelf ook bouwman geweest? De Heer deleuze wil; dat men eenen somnambule slechts voor éénen lijder 's daags raadplegen zal. De Heer meijer beweert het tegendeel, hebbende hij er een, dien hij dagelijks zelfs tot voor zes lijders kan raadplegen. Maar dit is ook eene witte raaf. Nog geeft deze laatste den raad, bij zenuwtoevallen altijd dadelijk gebruik te maken van het Magnetismus, zonder daarvoor eerst de hulp des Geneesheers in te roepen. Ongetwijfeld met uitzondering van die, waarin de zenuwen voornamelijk zijn aangetast? Of heeft de Heer deleuze het hier alweêr mis gehad?
Nog altijd dobberen wij, niettegenstaande de lezing van dit praktisch Onderrigt, in onzekerheid omtrent de

{==162==} {>>pagina-aanduiding<<}
praktijk van het Magnetismus. Wij slaan des Schrijvers Histoire critique na; maar ook daar vinden wij even weinig kritiek, als in dit werkje. Wij doorzoeken andere boeken over het Magnetismus, maar stuiten overal op tegenstrijdigheden en wederspraak. Behoort het tot de natuur- of zielkundige verschijnselen? Beide gevoelens hebben onder de Magnetiseurs hunne voorstanders. Is het waar, dat men, om het uit te oefenen, een goed zedelijk mensch behoort te zijn; van waar dan die buitengewone kracht in menschen, die van de zijde hunner zededelijkheid juist niet zeer uitblinken? Brengt het den mensch in een hooger bovenzinnelijk leven; van waar dan die zinnelijke produkten, en dat verbod van deleuze aan mannen, om het Magnetismus bij vrouwen aan te wenden? Vordert het vooral Christelijke liefde; waarom was het dan, van zijnen aanvang af, zoo vaak een middel van beurzensnijderij? Theoretisch beroept men zich op een zenuwvocht, op een aether, op een zenuwdampkring, op harmonie, sympathie, - duistere zaken; ook op reil's hypothese en de proeven van humboldt, aan welke toch ritter weder eene geheel andere uitlegging gegeven heeft. Praktisch haalt men de ondervinding aan, en brengt zeker treffende gevallen voor den dag; maar, als men die allen met het kritisch oog van den schranderen pfaff leert bezien, begint men weêr te twijfelen. Als wijders het gezag van groote namen ons zou doen overhellen, dan weêrhoudt ons de gedachte, dat velen dier mannen er vroeger anders over oordeelden; dat zij wederom van gevoelen kunnen veranderen, waarvan het niet aan voorbeelden hapert. Hufeland, om er een' te noemen, een man van groote auctoriteit, dien de Magnetiseurs gedurig als getuige voor hunne leer doen optreden, koesterde vroeger niet zoo gunstige denkbeelden omtrent dezelve. En, om dit in het voorbijgaan op te
merken, de groote opgang, welken vóór eenige jaren het Magnetismus maakte, schijnt in Duitschland althans veel verminderd te zijn. Dit is zoo het lot van vele geneesmiddelen geweest, en wien is het onbe-
{==163==} {>>pagina-aanduiding<<}
kend, welk een' verbazenden invloed de mode ook op de geneeskundige theorie en praktijk uitoesent? Veel van zijnen opgang in het modeziek Parijs had mesmer aan dezelve te danken; en toen het Mysticisme meer en meer veld won, was het toen wonder, dat het Magnetisme niet alleen bij vrouwen en geestelijken, deszelss ijverigste kampioenen, maar ook onder alle standen en kringen grooten bijval vond? Nu kregen de monsterachtigste vertellingen en grillen gereeden ingang. De wonderen werden altijd grooter en ongeloofelijker. Het was alsof de Middeleeuwsche nacht den geest der menschen nog eens benevelde, alsof de oude tooverkunsten herleefden. Men zag eene tweede medicina magica geboren worden. De geest der voorzegging was weêrgekeerd. Er ontbraken slechts brandstapels en vervolgingen, om de oude heksenhistoriën vernieuwd te zien, of de bezetenen van den ouden dag nogmaals te aanschouwen. Met wat al tuig van bijgeloof en onzin werd het Magnetismus opgesmukt! Hoe veel tijd en arbeid zal er noodig zijn, om het van dien smuk te ontdoen! Ongelukkig, dat het zoo dikwerf in slechte handen viel. Zoo lang bekwame, onpartijdige en onbevooroordeelde Geneeskundigen zich die zaak niet aantrekken, zal zij onbeslist en duister blijven. Alleen een gestreng onderzoek kan het verborgene aan het licht brengen en de waarheid van de logen zuiveren, het klatergoud der kwakzalverij van de echte munt der wetenschap afscheiden. Tot zoo lang blijft het onzeker, wat men van het zoo veel gerucht makend Magnetisme te denken hebbe, en zal de bezadigde, verstandige man zijn oordeel over zulk eene geheimenis opschorten. Want, in welk een wetenschappelijk kleed men dit wezen ook gestoken hebbe,
het is een raadselachtig verschijnsel, dat welligt het beste door de beoefenaars der Bovennatuurkunde kan begrepen worden. Niet onbelangrijk zoude het zijn, de oude schriften der Magici op te delven en te doorsnuffelen. Men kon ze als Commentariën gebruiken, om de herborene Magie te leeren verstaan, en zou er meer dan ééne treffende overeenkomst in vinden. In

{==164==} {>>pagina-aanduiding<<}
onze taal bestaat zeker zulk een geschrift niet. Wij willen dus onze vaderlandsche Geleerden hebben uitgenoodigd om het ons te leveren. Zij zouden daarmede eene gewigtiger dienst aan de wetenschap bewijzen, dan door het uitgeven van eenige honderdtallen magnetische kuren.

De Souvereinen van Europa, in 1828, en hunne vermoedelijke Erfgenamen, Regeringen, Kabinetten, Ministers en Zaakgelastigden bij de onderscheidene Hoven. Uit het Fransch. Te Leyden, bij C.C. van der Hoek. 1829. (Voor rekening van den Vertaler.) In gr. 8vo. XII en 354 bl. f 3-:

Dit boek is een geschrist in den geest der Fransche liberale oppositie; en daar tegenwoordig partijgeest in alles regeert, zoo kan men wel begrijpen, dat, in eene voorstelling der Souvereinen van Europa in 1828, geene onzijdigheid, geene kalme bedaardheid in de voorstelling heerschen zal; dat karel X van Frankrijk al zeer zwart zal voorgesteld worden, zoo wel als frans I van Oostenrijk, enz. Daar komt nog bij, dat het boek geschreven is, alsof de toen heerschende Ministeriën eeuwig moesten duren, daar toch, volgens onze berekening, het Ministerie van villèle, waarmede hij de Regering van karel X bijna identifieert, eene maand na de uitgave van dit boek gevallen, en door een ander, veel gematigder is vervangen, voor hetwelk nu weder een ander is in de plaats gekomen, hetwelk, hoe men er ook over denken moge, geenszins de harde maatregelen van villèle c.s. wil volgen. Ook in andere opzigten is de staat van zaken sedert de Fransche uitgave merkelijk veranderd, zoo als de Vertaler reeds gedeeltelijk in Noten en de Voorrede te kennen geeft. Het Ministerie van canning en zijne vrienden, waaraan de Schrijver (met reden) den hoogsten lof toezwaait, werd kort daarna ontbonden, en door dat van wellington opgevolgd. Wanneer toen onze Schrijver nog over george IV had moeten spreken, zou hij waarschijnlijk zijn edel karakter, opregtheid en zuiver constitutionéle oogmerken, zijn wijs en ver vooruitzigt, zijne sterkte van geest, de hooge vlugt van zijn oordeel, en zijne opregte liefde voor het belang zijns Volks en den voem der Britsche
kroon niet zoo zeer hebben opgevijzeld, als hier op bl. 22 en 26 geschiedt. Maar

{==165==} {>>pagina-aanduiding<<}
de partijzucht van dezen Schrijver gaat zoo verre, dat hij den dood van canning zoo wel, als die der Koningin charlotta, met zeer verstaanbare woorden, aan vergiftiging toeschrijft. Het is de razernij onzer Eeuw, om in de vrienden van zijn staatkundig stelsel niets dan goed, in de vijanden van hetzelve niets dan het allerslechtste te zien. Wij gelooven waarlijk niet, dat karel X en george IV in karakter en deugd zoo hemelsbreed verschillen, omdat de eerste in 1827 eenen villèle, de andere eenen canning tot Staatsdienaar had. Wij gaan zelfs verder, en gelooven niet, dat castlereagh zulk een monster was, als de onbekende Schrijver ons wil diets maken, (bl. 16 en 20.) Hij bood, gedurende acht jaren, als hoofd des Britschen staatsbestuurs, een' mannelijken tegenstand aan den gezworen' vijand aller vrijheid en volksregten, aan napoleon: dit kan, naar ons gevoelen, vele zonden uitwisschen; maar in dat des Schrijvers zou het veeleer dienen, om die zonden te verzwaren. Het bespottelijk goochelspel, dat de rondom ingeslotene napoleon, om zich te redden, de rol van themistokles speelde, wordt hier (zoo als door de tooneelminnende Franschen doorgaans) voor goede munt opgenomen, en castlereagh, zeer tot zijn nadeel, met de Ministers van Koning artaxerxes langhand van Perzië vergeleken, die immers den doorluchtigen balling eene schuilplaats verleenden! - Aan Keizer nikolaas I van Rusland, die tot nu toe niet dan blijken van edelaardigheid en wijze gematigdheid heeft gegeven, wordt het zeer ten kwade geduid, dat hij een aantal zamenzweerders, die hem naar het leven stonden, die zijn Rijk omverwerpen, en NB. eene Republiek
in Rusland wilden oprigten, door de bevoegde Regtbanken hunne straf heeft doen ondergaan. (Bl. 273-275.) De brief des Keizers aan den Paus is ons niet bekend.
Wij zeggen dit alles, om slechts de overdrevenheid en het geheel uitsluitende der oordeelvellingen van den Schrijver te gispen. Over 't geheel zegt hij echter zeer vele waarheden; hij verzet zich mannelijk tegen de slavernij van den geest, waarin het driemanschap van Frankrijk, met metternich vereenigd, zuidwestelijk Europa zocht te kluisteren; hij spreekt met betamelijken afkeer van dien geestelijken Vorst, beschermer der duisternis (leo XII), en met gepasten lof van Koningen, die de vrienden hunner volken zijn, zoo als lodewijk I van Beijeren, willem frederik van Wurtem-
{==166==} {>>pagina-aanduiding<<}
berg, en vooral van onzen beminden Koning, die hoogen lof ontvangt wegens zijn vaderlijk en echt liberaal be stuur. Wij kennen den Schrijver niet: wij gissen, dat hij een balling uit Frankrijk is, die te Brussel dit werk heeft geschreven; misschien ook wel een Belg uit de Waalsche gewesten: in beide gevallen is zijn getuigenis over de hooge mate van vrijheid en welvaart, die Nederland nog in 1828 (dus onder hetzelfde Ministerie als tegenwoordig) genoot, hoogst merkwaardig. Hij prijst onder anderen ten hoogste de wetten en inrigtingen op het onderwijs (bl. 213, 214), de echt liberale en constitutionéle denkwijze des Konings (bl. 215-217), en het stelsel van belastingen des jaars 1821. Dat de Schrijver een Liberaal, zelfs een wat hevig Liberaal is, hebben wij boven gezien. Vanwaar dan toch het tegenwoordige geschreeuw der zich noemende Belgische Liberalen? Omdat zij zich verkocht, ja in den letterlijksten zin des woords verkocht hebben aan de
Priesterpartij, om de verlichting tegen te werken. Maar het zijn er ook Liberalen naar! België ligt, wat kennis en verlichting betreft, even als eene donkere plek tusschen Frankrijk, Duitschland en Holland; het was in dat land alleen, dat de bevolking eene weldaad, gelijk het Collegium Philosophicum, kon verwerpen. Liberaliteit is daar slechts eene partijleus, zelfs voor de domste priesters; de zaak kent men er volstrekt niet.
De vertaling van dit boek is ellendig. Uitdrukkingen, zoo als: hetgeen hetwelk geen betrekking met de algemeene vertegenwoordiging heeft (bl. 350); gedurig de uitdrukking de vaste wal, op bl. 266 tweemaal in éénen volzin, voor het vaste land (in een' staatkundigen zin nooit gebezigd); blijken van onkunde, zoo als Louisburg voor Ludwigsburg in Wurtemberg; Rijksdag, in plaats van Verbondsdag, te Frankfort, (bl. 351) zijn nog het minste. Maar er zijn sommige geheel onverstaanbare zinsneden in het werk, zoo als die, welke bijna de geheele 273ste bladzijde beslaat, en die wij eerst, tot staving van ons gezegde, wilden uitschrijven; doch wij hebben daarvan afgezien, om en ons en onzen lezeren moeite en verdriet te besparen. De man toont zijne taal en de zamenstelling der volzinnen volstrekt niet magtig te zijn. Hoe lang zal toch ons rijk en krachtig Nederduitsch verminkt, mishandeld en tot spel der vreemdelingen worden?





{==167==} {>>pagina-aanduiding<<}

Algemeen Woordenboek van Kunsten en Wetenschappen voor den beschaafden stand en ten behoeve des gezelligen levens, onder medewerking van een aantal vaderlandsche Geleerden bijeenverzameld, door G. Nieuwenhuis. VIIde Deel, T-W. VIIIste Deel, X-Z. Te Zutphen, bij H.C.A. Thieme. 1828, 29. In gr. 8vo. 684 en 164 bl. f 8-15.

Met veel genoegen ontvangen wij hier het slot van dit in waarheid belangrijke werk, waarvan de hoofdverzamelaar, de verdienstelijke nieuwenhuis, op zulk eene droevige wijze aan de Maatschappij en de Letteren ontrukt is geworden. Deze twee laatste Deelen zijn geenszins de minstbelangrijke, en leveren ook rijke stof voor den beminnaar der vaderlandsche letterkunde en van merkwaardigheden omtrent de Nederlanden; zoodat dit werk voor den Nederlander verre te verkiezen is boven het Hoogduitsche Conversations-Lexicon, waarin wij wel eens met bevreemding den naam van zekeren vroeg geleerden Heer witte, thans hier of daar Professor in Duitschland, maar niet dien van jan de witt, de zuil des vaderlands en lotbeschikker van Europa, gevonden hebben.
Het is natuurlijk onmogelijk, van zulk een werk een doorloopend verslag te geven. Het zij dus genoeg, hier te melden, dat in deze Deelen de volgende Artikelen, betrekkelijk de Nederlanden, worden gevonden: tempesta (de Schilder p. molijn), teniers (Vader en Zoon), thermometer (waarbij over drebbel en fahrenheit), tholen (pierson), tichelaar (helaas!), tilly (Ritmeester in 1672), tollius (naar verdiensten uitvoerig), a. trommius (de Schrijver der Corcondantie), tromp (m. harpertsz.; waarom ook niet cornelis?), k. troost (de Schilder), duymaer van twist, m. tijdeman, uilkens, Utrecht (Provincie en Stad), Utrechtsche Vrede (zeer uitvoerig; waarom ook niet Utrechtsche Unie?), valckenaer (l.k. veel te kort) en zijn Zoon jan, veirac, (wat lang naar evenredigheid), velius, Velp, Veluwe, venema, verhoef (!), verviers, vesalius, visscher (roemer en zijne Dochters), vitringa (campegius, Vader, Zoon en martinus), Vlaardingen, Vlie, Vlissingen, van vloten; voetius, vollenhoven (j.), vondel, voorda (j., b. en j.h.), wil-
{==168==} {>>pagina-aanduiding<<}
lem de vos, j. vosmaer, vossius (g.j., d en i s.), Vriesland,
Vriezen, Waal, j. wagenaar, l.j. wagenaar, Wageningen, Walcheren, wandelaar, wassenbergh, te water, Waterloo, Watervloeden (uitvoerig omtrent de jongste), wauters, van der werf (p. az. en de Schilder a.), wesseling (p.) wester, Westvriesland, Wijk bij Duurstede, g. wijnen, willem I, II, III, IV en V van Nassau-Oranje, Willemstad, d. willink, Winschoten, winter (n.s. van), j. en c. de witt, de Schilder jacob de wit, witsius (waarom niet de edele nicolaas witsen, de vriend en leermeester van peter den Grooten?), Woerden, Woudrichem, wouters (uitvinder van de tegenwoordige gedaante der masten), wijttenbach, ypey (n. en a.), Zaandam en Zaanlandsche Dorpen, Zeist, Zuid-Beveland, Zuid-Braband, Zuiderzee, Zuivelbewerking, Zwol en Zijpe.
Hoezeer wij deze Deelen met ongemeen veel genoegen doorbladerd, en daarin onder anderen de Artikelen tasso, Temperament, Utrecht, Valisneria, Vandalen, washington, Watervloeden, Watervrees, Wijsbegeerte, Zenuwen en Zenuwziekten en Zuid-Amerika zeer wel bewerkt vonden, zoo hebben wij toch ook eenige aanmerkingen. B.v. op het woord Talent; de Schrijver zegt daarvan, dat een Attisch 80 minen, en een Alexandrijnsch eens zoo veel bedroeg, doch een Egyptisch bedroeg (dus ook) 80 minen. Hier hapert natuurlijk iets, en daarenboven meenden wij, dat een Attisch talent zestig minen, elke van 100 drachmen, bedroeg. Tauris in Perzië mag ten tijde van chardin 350 moskeën en 250,000 inwoners gehad hebben; tegenwoordig zal het veel zijn, indien het een derde zoo veel bevat. Daarenboven is niet Tauris, maar Hamadan, veel zuidelijker, het oude Ekbatana. Het verhaal van tell (ten onregte hier eene fabel genoemd) kan niet door de Hanzesteden naar het Noorden zijn overgebragt; want het werk van saxo grammaticus is wel eene Eeuw vroeger dan het verbond der Hanze. Waarom staat in plaats van tomback niet spinsbek? Op het Artikel Unitarissen worden de Poolsche Broeders verkeerdelijk nieuwe Arianen genoemd. Het onderscheid tusschen de Arianen en Socinianen is zeer
groot: de eersten erkennen niet alleen het voorbestaan, maar ook de hoogste waardigheid van Gods Zoon, als uitgedrukt beeld en vertegenwoordiger der Godheid; de tweeden beschouwen hem als een bloot mensch,

{==169==} {>>pagina-aanduiding<<}
maar door God zeer begunstigd. - Wij twijfelen zeer, of Venetië nog den naam verdiene van ‘eene der gewigtigste koopsteden van de Adriatische zee, wier commissie- en ruilhandel zich over geheel Europa uitstrekt.’ Immers van dag tot dag vervalt Venetië, en de handel is bijna geheel aan hare mededingster Trieste overgegaan, het lievelingskind van Oostenrijk, waarvoor de oude hoofdstad eener Republiek natuurlijk heeft moeten onderdoen. Wij zullen thans zien, wat er van de vrije haven zal worden. Venezuela is niet, zoo als hier gezegd of ondersteld wordt, hetzelfde als de Republiek Columbia, maar slechts het oostelijke derde gedeelte derzelve, waaruit zij zekerlijk haren oorsprong ontleend heeft. Doch dit zijn kleine gebreken, onvermijdelijk in de zamenstelling van zulk een uitgebreid en veelomvattend werk; en men mag van de boeken wel zeggen, gelijk van de menschen: allen hebben gebreken; het beste is datgene, 't weik door de minste ontsierd wordt.






Beoordeeling van Mr. W. Bilderdijk's Nederlandsche Spraakleer, met de spreuk: Discant artem quam frustra docent, door Mr. J. Kinker. Gevolgd van eenen Brief des Hoogleeraars Matthijs Siegenbeek aan den Schrijver, als bijvoegsel tot deze beoordeeling. Te Amsterdam, bij J. van der Hey en Zoon. 1829. In gr. 8vo. XXIV en 370 bl. f 3-90

Toen de Heeren siegenbeek en weiland hunne Verhandelingen over de Spel- en Spraakkunst opstelden, deden zij eenen Recensenten-arbeid: want zij beoordeelden de verschillende gevoelens, die toen het meest in aanmerking kwamen, en wezen aan, welke regels zij voor de beste hielden. In zijne talrijke schriften, inzonderheid in zijne Spraakleer, treedt de Heer bilderdijk als Recensent ook dezer Recensenten op; hij doet dit sine ira et studio, wel te verstaan, zonder gramstorigheid tegen weiland, zonder gunstbetoon jegens, ja veeleer met hatelijke partijdigheid tegen siegenbeek. Zoo was er eens verschil onder de Ministers van lodewijk XVIII, toen men ferdinand VII vrij, en Spanje, gelijk wij zien, dat gebeurd is, daardoor gelukkig wilde maken, of het een oorlog ware, waarbij Frankrijk (d.i. de bourbons) alleen, of waarbij gansch Europa (d.i. al de Vorsten van Europa)

{==170==} {>>pagina-aanduiding<<}
belang had: doch dat er krijg moest gevoerd worden, daarin was men het eens. Chateaubriand, toen ter tijd Minister, vereenigde aldus de beide gevoelens, dat deze oorlog eene geheel Fransche, en bij gevolg geheel Europesche zaak was. Indien het chateaubriand vrijstond, twee verschillende gevoelens in ééne zinsnede zamen te vatten, en daardoor eene andere beteekenis aan de woorden Europesche zaak te geven; dan kan het ook ons niet kwalijk genomen worden, indien wij, niet door zamenvatting, maar integendeel door afscheiding, onze stelling waarheid maken, dat bilderdijk tegen weiland en siegenbeek geschreven heeft zonder gramstorigheid en zonder gunstbetoon, enz.
Professor kinker was oorspronkelijk in de zaak niet betrokken; doch vermits hij, sedert hij Filozoof wilde zijn, meê met siegenbeek's duizeligheid omdwarrelt, en ook al Nederduitsch onderwijst, d.i. daaraan meêdoet voor spek en appels, voegde de Heer bilderdijk hem van tijd tot tijd, in geschreven woorden, gelijk sommigen dat noemen, een douceur toe met eene impertinentie, of ook wel eens eene impertinentie zonder douceur. Tot de categorie van zuivere impertinentiën (dat is wat anders dan zuivere tijd en zuivere ruimte!) brengt de Wijsgeer kinker de hem geschonken titels van Vorstbestrijder, Vaderlandberoerder, Pligt- en Regtverkrachter, Godslasteraar en Apenkind, benevens het op zijn snuifjes nemen zinspelende Varkenssnuit. Op dergelijke kleinigheden, die de vrijheid der drukpers bewijzen, vat de Wijsgeer vuur; doch op zijne manier: nam amara lento temperat risu.
Hij schrijft dan een' sarcastischen brief aan den Redacteur des Recensents ook der Recensenten, en aan het slot mogt hij, in rijmdrift ontstoken, den Heere bilderdijk wel hebben toegeroepen:

I nunc, et verbis virtutem illude superbis! 

Maar wat doet hij? Heel wat anders! Hij schrijft eene beoordeeling van Mr. bilderdijk's Spraakleer; en het is geen kind van een beoordeeling; denk dat niet, lieve lezer! - neen! het is eene recensie van 339 bladzijden in groot octavo. Kinker heeft zeker willen toonen, dat hij van geen apen was uitgebroed, gelijk bilderdijk meende.

{==171==} {>>pagina-aanduiding<<}
Intusschen is alles nog niet afgedaan. Er volgt nog een brief van den Hoogleeraar siegenbeek, en die brief is ook al op geen half velletje postpapier geschreven: want dan zou er veel overeenkomst wezen met het Onze Vader op de grootte van een stuivertje. Siegenbeek, schoon, volgens de verzekering van kinker, reeds elfmaal door den menscheneter bilderdijk geknaauwd, is er echter (o wonder!) nog gaaf genoeg van af gekomen, om een' brief te schrijven, die ook al een recensie is, van 28 bladzijden in groot octavo.
En wat zal Recensent nu? Hij is veel jonger en oneindig minder geleerd, dan al die strijdvoerende Heeren: maar - hij is een voorstander van de volmaakte gelijkheid van regten en de onbepaalde vrijheid van onderwijs. Bovendien is hij Protestant, en dus vrij in zijne opvatting van de leer des Bijbels. Op hemzelven past hij de woorden toe: Ik ben verstandiger dan al mijne leeraars. Hij zal het voetspoor drukken van zoo vele jonge Regtsgeleerden in ons vaderland, die het slagtoffer zijn van de dwingelandij der Ministers. Hij zal het gevaar trotseren. Hij zal kinker en siegenbeek recenseren, et que soit mis au ban de la nation quiconque ne sera pas de son avis!
Op de volgende wijze zal hij zijne grieven aan de Natie bekend maken..... Maar neen! hij zal zedig wezen. Professor kinker is geen katje, om zonder handschoenen aan te tasten. Hij wll zich spiegelen aan het voorbeeld van Mr. bilderdijk.

Eerstelijk zal hij dus handelen over de Spelling (Ortographie);

Ten tweede, over de Woordgronding (Etymologie);

Ten derde, over de Woordvoeging (Syntaxis), en

Ten vierde, over de Klankmaat (Prosodie).

I. De Heer kinker beschuldigt den Heer bilderdijk van geene regelmaat voor de spelling voor te dragen, noch ook voor zichzelven die te bezitten: en deze beschuldiging is niet ongegrond. Voor iemand, die over de zaak zelve niet na wil denken, is het vrij gemakkelijk, stipt naar siegenbeek te schrijven: maar ook een onderzoeker der zaak, al valt hij in sommige punten bilderdijk bij, zal in vele opzigten onzeker blijven, wat eigenlijk de leer van bilderdijk is. Doch het voorbeeld, door kinker, bl. 6, omtrent wáárin of waar in gekozen, is zeer ongelukkig: want daar blijft bilderdijk zich gelijk. Immers, wanneer hij in afgescheiden schrijft, laat hij daar den toon op vallen.

{==172==} {>>pagina-aanduiding<<}
‘Maar alleen wáárin de ziel als beginsel en oorzaak erkend wordt, ja waar in zij leeft,’ Voorts zegt bilderdijk (Spraakleer, bl. 349) niet, dat het voorzetsel van waar, daar enz. afgescheiden altijd den toon heeft; maar alleen, dat wáárvan, wáárdoor enz., aaneengeschreven, den toon op de eerste greep, naast elkander afgescheiden staande, op de laatste greep hebben, als waar ván, waar dóór. Echter erkennen wij, dat deze onderscheiding in schrijfwijze willekeurig is. Wat het voorbeeld van bilderdijk aangaat; elk, die weet, hoe moeijelijk dergelijke drukfeilen, ja schrijffouten zelfs, te vermijden zijn, zal hem hier naar zijne theorie, en niet naar zijne practijk willen beoordeelen.
Omtrent de spelling van lach-en of lag-chen geven wij den Heere kinker in bedenking, of het niet verkieslijk ware, de regelmaat van Joch-em, Loch-em, Mech-elen te volgen. Wat die wederzijdsche mededeeling van den tusschenin staanden medeklinker betreft, waar bilderdijk zoo veel van opgeeft; dit is waarheid, met betrekking tot de uitspraak, verder niet: want ergens moet men toch afbreken, en dan is het best achter de ch, als in Mech-elen. Zoo doet men ook met de zamengestelde x in Lux-emburg, Tex-el, enz. Rachel behoort men af te breken Ra-chel. En al vindt men bij bilder dijk lichaam enz. geschreven, niemand zal daarom zoo dom zijn li-chaam te lezen.
Met reden berispt de Heer kinker, bl. 18, bilderdijk's gewoonte, om hy enz. in plaats van hij enz. te schrijven.
Schoon het niet te ontkennen is, dat de Heer kinker het deels duistere, deels onvolledige van bilderdijk's drangredenen, om bloeiën enz. in plaats van het meer gebruikelijke bloeijen te schrijven, met scherpzinnigheid aantoont, schijnt het zich echter aan het gezond en onvooringenomen verstand aan te bevelen, om van groei, bloei enz. af te leiden groeiën, bloeiën. De overgangsletter j behoest even min er bij geschreven te worden, als in zeeën, knieën, of zeën, kniën, van zee en knie. Het is waar, de w wordt gevonden in vrouwen, dauwen; maar men schrijst ook vrouw, dauw. De regelmaat, door bilderdijk met een' noodeloozen omhaal van geleerdheid en een redeloos geschimp op andersdenkenden voorgedragen, is daarom op zich zelve niet verwerpelijk: door haar te volgen, zou het aanleeren onzer taal voor den vreemdeling vereenvoudigd worden.

{==173==} {>>pagina-aanduiding<<}

Wat de schrijfwijze van macht of magt en dergelijke betreft; a priori valt er welligt even veel voor den Siegenbeekschen, als voor den Bilderdijkschen regel te zeggen: ja! zegevierend beroept zich Professor siegenbeek op het onderscheid, door de gewoonte gevestigd, om wel de g, maar nooit de z of de v als sluitletters te bezigen; en te regt mag hij vragen, waarom men niet zoo wel magt als mag zou mogen spellen, daar men toch beide uitspreekt met de ch, macht en ik mach. Maar wederom zijn wij van gevoelen, dat de spelling van bilderdijk, recht, plicht, macht, voor hen, die zich op geene taalstudie toeleggen, veel gemakkelijker is, dat zij althans even goed is in 't afgetrokkene, en, om beide redenen te zamen genomen, de voorkeur verdient.
Over andere bijzonderheden, althans voor het tegenwoordige, met den Heer kinker henenstappende, gaan wij met hem over tot de Woordgronding of Etymologie.
II. Omtrent de buiging der bijvoegelijke naamwoorden, als zelfstandigen gebezigd, en den derden naamval in het meervoud, als liefst in alle geslachten gelijk, zoodat men b.v. zou behooren te schrijven: ik heb den op het stroo liggenden kranke (niet kranken) bezocht; en: ik heb het den goeden moederen (niet, gelijk in den tweeden naamval, der goede, of, met onderdrukking van het voorzetsel, de goede moederen in den vierden naamval) gezegd; daaromtrent zouden wij met kinker ons wel zonder aarzelen bij bilderdijk willen voegen, en van weiland ons afscheiden.
Maar thans zijn wij tot eene plaats in het werk van kinker gevorderd, waar hij ons toeschijnt zich uitnemend verdienstelijk te hebben gemaakt. Bilderdijk gaat het bespottelijk misbruik van deszelfs en derzelver voor zijn, haar en hun te keer; en daarin is kinker het met hem eens. Maar nu wil bilderdijk deszelfs en derzelver voor ejus, eorum en earum geheel verbannen hebben; en dáártegen verzet zich kinker met eene onpartijdigheid en bondigheid van redenering, die boven onzen lof verheven is. In dichtmaat echter blijve deszelfs en derzelver even zeer verbannen, als welk en dewelke, zoo dikwijls zij betrekkelijke voornaamwoorden zijn. Welk eene vreugde! is heel wat anders; want dat beteekent, hoe groot eene vreugde! Het gezag der Dichteren is op beide punten beslissend.
Met reden verwijt kinker bilderdijk zijne zucht,

{==174==} {>>pagina-aanduiding<<}
om aangenomen kunsttermen in een' anderen zin te verstaan, dan die algemeen erkend, en daardoor voor allen verstaanbaar is; maar, de terminologie daargelaten, schijnen beide Heeren het eens over de gevallen, waarin, naar ons taaleigen, de wenschende en toegevende wijze (gewoonlijk de toevoegelijke, bijvoegelijke of aanvoegende wijze geheeten) noodig is, namelijk alleen bij het wenschen en toegeven, b.v. ware het zoo! opdat het zoo zij, of ook: zegeviere de boosheid voor een' tijd, echter enz.
Omtrent het onderscheid tusschen Laat mij dat doen! (gebiedend) en Laat ik dat eens doen! (smeekend) verklaart kinker zich voor het gevoelen van bilderdijk; en denkelijk zullen de meesten hem bijvallen, ten einde dat fijn en somwijlen onmisbaar verschil van uitdrukking in onze taal niet verloren ga. Maar bilderdijk heeft over dat laat ik en laat mij, in zijne Spraakleer, slechts luchtig en oppervlakkig; kinker, in zijne beoordeeling, doordacht en uitvoerig gehandeld.
Bij alles stil te staan, en alles even diep te onderzoeken als de Heer kinker, is ons niet mogelijk, of deze beoordeeling zou zoo groot moeten worden als de zijne. Wij zullen ons dus zoo veel doenlijk bekorten. Kinker is het met weiland, siegenbeek en het gevestigd spraakgebruik eens, dat men goedkooper en goedkoopst in de meest algemeene beteekenis mag blijven zeggen. Beter koop en de beste koop keurt hij insgelijks goed. Men zegt b.v. Dit is wel goedkoop; maar dat is nog goedkooper, en dat daar gind, het goedkoopste (goedkoop, goedkooper en goedkoopste aaneengeschreven). Onzes inziens echter zou het wenschelijk zijn, dat men het aaneengeschreven goedkoop eerst uit de schrijftaal, en naderhand of gelijkertijd uit de spreektaal verwierp, en daarvoor het ook door kinker goedgekeurde in de plaats stelde, b.v. Dit is wel goede koop; maar dat is beter koop, en dat daar ginds is de beste koop, de bijvoegelijke en zelfstandige naamwoorden natuurlijk vaneengescheiden.
Geestig en grondig handhaaft kinker de algemeen geldende beteekenis der bijvoegelijke naamwoorden op sch; verwijst bilderdijk, die den titel Vaderlandsche Historie voor Historie des Vaderlands niet verkroppen kan, naar zijne eigen uitdrukking Fichtsche heltoorts voor heltoorts van Fichte, en beroept zich op den Heidelbergschen Catechismus, de Hemelsche ligchamen, benevens de Leydsche boter en Hoogeschool.

{==175==} {>>pagina-aanduiding<<}

Voorts verwerpt de Heer kinker, naar wij gelooven met reden, den zoogenoemden naamval van nadruk en onverbondenheid. Hij is ook waarlijk overtollig: indien men met weiland slechts vier naamvallen erkent, en deze den eersten, tweeden, derden en vierden noemt, kan die vierde, als algemeen gebogen naamval, zeer wel tot voortzetting van den tweeden dienen, b.v.: Maurits was een zoon des edelen Willems den Eersten, den grondvester van ons gemeenebest. Want in zulk een geval alleen zou men dien casus emphaticus noodig hebben. De spreekwijze: Het is eenen Jan Pieterse, schijnt ons toe te moeten wezen: Het is eene Jan Pieterse. Eene is daarom niet vrouwelijk, zoo min als deze, wanneer ik zeg deze man; maar van soortmakend, gelijk het doorgaans is, wordt het persoonbepalend, en daarom mag er de doffe e niet in onderdrukt worden. Wat is hierop het gevoelen van den Heer kinker?
Deze Heer kan zich in geenen deele met de stelling van bilderdijk vereenigen, dat al onze oorspronkelijke werkwoorden ongelijkvloeijend zijn, niet één onzer gelijkvloeijende werkwoorden oorspronkelijk is.
Ook over de geslachten der naamwoorden is er veel verschil. Bilderdijk beweert, dat de woorden een eigen geslacht hebben uit den aard hunner vorming, en wel eens een ander geslacht verkrijgen door persoonlijke toepassing, b.v. de verbalia op ing zijn vrouwelijk, gelijk vinding; maar Koning (de kunnende of veelvermogende man) is mannelijk door toepassing. Kinker wil meer uitgaan van het beginsel, dat de woorden zoo veel mogelijk hun geslacht hebben naar den persoon of het wezen, hetwelk zij aanduiden; dat men door persoonsverbeelding het mannelijk of vrouwelijk geslacht toekende aan zaken en denkbeelden, naar mate het werkend of het lijdend beginsel er meer aan eigen was; en zoodanige woorden, welker geslacht moeijelijk te bepalen was, met der tijd onzijdig begon te bezigen. Natuurlijk moet in beide stelsels het gevestigd taalgebruik niet zelden beslissen.
III. Met betrekking tot de Woordvoeging of Syntaxis verdedigt kinker met bilderdijk's eigen voorbeeld, dat met deszelfs aangeprezen regel in tweestrijd is het gebruik van zoogenaamde overladen adjectiven, mits het met oordeel geschiede, b.v. de van alles beroofde man, voor de man van alles beroofd. Even gunstig denkt de Heer kinker over

{==176==} {>>pagina-aanduiding<<}
het buigen van den Infinitivus door te voorasgegaan, b.v. de nog te verrigtene zaak, en dit zijn gevoelen staaft hij met redenen en voorbeelden. Voorts verdedigt hij ook de spelling van behalve, in plaats van bilderdijk's behalven.
Bilderdijk vaart geweldig uit tegen den uitgang lijk achter ig, ten einde daardoor een bijvoegelijk naamwoord tot een bijwoord te maken, schoon die aanvoeging overtollig is, b.v. heiliglijk leven, voor heilig leven; en beweert al verder, dat de uitgangen 
{== afbeelding 	==} {>>afbeelding<<}
    
 en 
{== afbeelding 	==} {>>afbeelding<<}
    
 (voort 
{== afbeelding 	==} {>>afbeelding<<}
    
 zegt hij), terwijl hij desniettegenstaande erkent, dat 
{== afbeelding 	==} {>>afbeelding<<}
    
 voor 
{== afbeelding 	==} {>>afbeelding<<}
    
 is, eensbeteekenend zijn. Kinker toont het tegendeel aan: 
{== afbeelding 	==} {>>afbeelding<<}
    
 drukt meer eene inwonendeeigenschap uit, als in 
{== afbeelding 	==} {>>afbeelding<<}
    
; wil men eene gelijkheid of zweem naar iets aanwijzen, dan zegt men 
{== afbeelding 	==} {>>afbeelding<<}
    
 verliest achter zelfstandige naamwoorden zijne grondbeteekenis van 
{== afbeelding 	==} {>>afbeelding<<}
    
 niet, b.v. 
{== afbeelding 	==} {>>afbeelding<<}
    
. Kinker wil dan ook die l in lijk nooit hebben onderdrukt, even min als de l in ling: hij verkiest dus adellijk en hemelling, naar de aangenomene spelling, met verwerping van bilderdijk's 
{== afbeelding 	==} {>>afbeelding<<}
    
.
Ééne vraag slechts. Zou de verdubbeling der l in adellijk, hemelling enz. wel noodig zijn? Heeft althans het gebruik die verdubbeling in de uitspraak niet reeds verworpen? want hoe zou men anders in dichtmaat 
{== afbeelding 	==} {>>afbeelding<<}
    
 kunnen zamentrekken in 
{== afbeelding 	==} {>>afbeelding<<}
    
 in 
{== afbeelding 	==} {>>afbeelding<<}
    
? Zouden de uitgangen lijk en ling geen ijk en ing achter de l mogen worden, waar het woord mede eindigt, om verwarring voor te komen met de zelfstandigen lijk en ling? Als men schrijft 
{== afbeelding 	==} {>>afbeelding<<}
    
, schijnt dat woord lijk tweemaal te worden gebezigd. Regelmatig echter is de spelling van siegenbeek, weiland en kinker in dit opzigt zeker, en van die zijde valt er niets tegen te zeggen.
Bl. 166 - 185 zijner beoordeeling toont kinker het

{==177==} {>>pagina-aanduiding<<}
onvolledige, onnaauwkeurige en duistere van hetgeen bilderdijk zegt omtrent de innige en uiterlijke zamenstelling, als ook over zekere soort van ongeoorloofde zamenstelling van woorden, met zeer veel scherpzinnigheid aan, en geeft zijne partij, door het kiezen van voorbeelden, dwarsdrijven b.v. bl. 183, eenige steken onder water. Meerdere onvolledigheid over de zamenstelling, b.v. van gouden-uurwerkmaker, voor een' vervaardiger van gouden uurwerken, verwijt hem kinker bl. 185-187. Bilderdijk, namelijk, zwijgt daarvan; en dit is zoo veel te erger, daar weiland er aan gedacht heeft.
Bl. 188-192 toont kinker onwederlegbaar aan, dat bilderdijk ongelijk heeft met grijzaart, Spanjaart enz. voor grijsaard, Spanjaard te schrijven. Kinker zegt, dat bilderdijk dat woord grijzaart gaarne tot een voorbeeld neemt; maar als eerstgenoemde grijnsaard, voor iemand die gewoon is te grijnzen, bl. 190 zijner beoordeeling aanhaalt, dan is dat zeker weder een steek onder water, aan bilderdijk toegebragt.
Tegen de appelde rijst, koeken en melk onzer oude huismoeders, bij bilderdijk, stelt kinker zijne spaanschpeperde agurkies over, en spreekt van ergens meê geplatteboenderd en gepijpkant te wezen. Ook over de woordschikking (constructie) en het gebruik van den volmaakt voorleden tijd enz. is kinker zeer beredeneerd, en gooit er, tot verlevendiging, eenige doeltreffende aardigheden onder. En thans zijn wij gevorderd tot de Klankmaat of Prosodie.
IV. Dat kinker hier niet minder op zijn grondgebied is, behoeft geen betoog. Vermits Recensent den Heer kinker in al het overige gelijk geeft, zal hij zich slechts drie aanmerkingen veroorloven.
1o. Naar den zesden regel, door bilderdijk voorgedragen in het eerste deel der Nieuwe Verscheidenheden, blijft de uit haren aard lange sylbe, die den toon voorafgaat, lang, ofschoon toonloos, en op dien grond plag hij b.v. 
{== afbeelding 	==} {>>afbeelding<<}
    
 te scandéren. Intusschen neemt hij voor het eengrepige woord, dat in de zamenstelling onmiddellijk achter het accent komt, een positione kort aan, b.v. in 
{== afbeelding 	==} {>>afbeelding<<}
    
, schoon zamengesteld uit drāag en flōel. Dat dit eene ongelijkheid in grondbeginsel verraadt, is blijkbaar. In zijne

{==178==} {>>pagina-aanduiding<<}
Spraakleer heeft bilderdijk zich dan ook minder duidelijk op dat punt verklaard. Tegenspreken wat hij eenmaal geschreven had, wilde hij niet; maar zijne stilzwijgendheid geldt voor eene terugroeping van dien zesden regel. Ons dunkt dus, dat de Toon- en Maatregeling van bilderdijk tegenwoordig niet anders is, dan hetgeen kinker de rhythmische Maatkunde noemt. Dat de waarde der lettergrepen bepaald wordt door den driederlei toon, als in 
{== afbeelding 	==} {>>afbeelding<<}
    
: dat men alzoo niet langer moet spreken van lang, kort en twijfelachtig; maar alleen van hoog, laag en middelsoortig: en voor onze gewone verssoorten, niet bij de invoering van het metrum en rhythmus der Ouden, kan men met die toonmaat, gelijk de Heer kinker zelf erkent, wel toe.
2o. Zou men niet wèl doen met in onze rhythmische prosodie drie teekenen, en dus één nieuw teeken er onder, in te voeren, ten einde den toonval gelukkig te kunnen afbeelden, naar de aanwijzing, die reeds huydecoper gaf, nopens den verschillenden trant der Alexandrijnen? Alsdan zou (-) hoog, (◠) middelsoortig, en (◡) laag kunnen aanduiden. Men zou alsdan de door kinker aangehaalde regels van bilderdijk, bl. 272, en die van hooft, bl. 275, aldus kunnen afteekenen:


{== afbeelding 	==} {>>afbeelding<<}
    


{== afbeelding 	==} {>>afbeelding<<}
    


{== afbeelding 	==} {>>afbeelding<<}
    
(Want uwe vordert hier wel degelijk den toon.)

{== afbeelding 	==} {>>afbeelding<<}
    


{== afbeelding 	==} {>>afbeelding<<}
    


{== afbeelding 	==} {>>afbeelding<<}
    


{== afbeelding 	==} {>>afbeelding<<}
    


{== afbeelding 	==} {>>afbeelding<<}
    


3o. Ten slotte: wanneer men de maat niet naar den toonval alleen, maar ook en voornamelijk naar den duur der lettergrepen afteekent, hoe kan de Heer kinker bl. 286 dan

{==179==} {>>pagina-aanduiding<<}
tegenspreken, dat 
{== afbeelding 	==} {>>afbeelding<<}
    
, al volgt er een klinker achter de rp, een spondéus is? Het is eene lettergreep van de veertiende klasse; indien er een medeklinker volgde, als in voorw
{== afbeelding 	==} {>>afbeelding<<}
    
p mijner bedoelingen, dan zou het eene van de achttiende klasse zijn. Maar in het laatste geval zou die greep tot de zeer lange; nu alleen, in 
{== afbeelding 	==} {>>afbeelding<<}
    
, tot de lange lettergrepen behooren. In beide gevallen blijft zij lang. Hoe kan dan de Heer kinker den Alcaïschen regel van bilderdijk: 
{== afbeelding 	==} {>>afbeelding<<}
    
, berispen, daar het vers volkomen goed is naar de theorie van kinker zelven, Hollandsche Prosodia, bl. 170, en daar de laatste in 
{== afbeelding 	==} {>>afbeelding<<}
    
 bovendien nog langer wordt door de invallende middelrust in de Alcaïsche maatverdeeling?
De achteraangevoegde zeer belangrijke Brief van den Hoogleeraar siegenbeek geeft eene niet onaardige inlichting omtrent bilderdijk's dartel minnelied, Ingetogenheid betiteld (ja wel betiteld!). Het is eene navolging van het Latijn van apulejus. Recensent is niet voornemens, dergelijke verzen immer te vertalen; maar, indien hij het deed, zou hij ten minste den oorspronkelijken vervaardiger noemen, al ware het slechts om zich niet alleen met de verantwoordelijkheid te beladen, indien er soms aan een meisje hare onschuld des harten door ontstolen wierd. Maar ook dan bestond er medepligtigheid. Het zou diefstal zijn door meer dan één' persoon, denkelijk wel niet bij nacht; maar ook door binnenbraak? - Sensu figurato, maxime; sensu proprio, non item. Doctiores litem dijudicent!




Nederlandsche Legenden in rijm gebracht door Mr. J. van Lennep. IIIde en IVde Deel. Te Amsterdam, bij P. Meijer Warnars. 1829. In gr. 8vo. 157 en 179 Bl. f 6-:

Wij hebben bij de beoordeeling van de twee eerste deelen dezer vaderlandsche Legenden verdienden lof toegezwaaid aan den jeugdigen Zanger, die van de Muze de roeping

{==180==} {>>pagina-aanduiding<<}
scheen ontvangen te hebben, om den romantischen dichttrant der scotts en der byrons in onze Letterkunde te doen wortelen, en met hunne kleuren onze oude, lang verwaarloosde Legenden en Overleveringen te verlevendigen en op te luisteren. Vooral bij zijnen Adegild vertoefden wij met innige belangstelling, en dit eerste proefstuk scheen ons voor het vervolg eenen rijken oogst te beloven van even treffende, door juiste karakterschildering en getrouwe inachtneming des kostuums uitstekende, en, wat dichterlijke uit drukking en behandeling betreft, nog onberispelijker kunsttafereelen. Spoedig, misschien al te spoedig, (want het festina lente moet de kenspreuk vooral van den jeugdigen Zanger zijn) volgden deze beide nieuwe deelen, een romantisch gedicht behelzende, dat, onder den titel van Bertha en Jacoba, in zes zangen de ongelukkige liefde onzer bekende trouwlustige en Hoeksche Landvrouw voor den Kabeljaauwschen Willem van Arkel, de laatste telg dier hooghartige Baanderheeren, zoo beroemd in onze Geschiedenis, behandelt. Het verplaatst ons dus in een tijdperk van onrust en tweespalt, midden in den openlijken kamp en de geheime intrigues van de magtige partijen der Hoekschen en Kabeljaauwschen, midden onder die stoute en magtige Edelen, welke, onder voorwendsel van voor de regten van Jacoba, of voor het Ruwaardschap van haren Oom te strijden, eigenlijk niets anders zochten, dan zelve hunne magt te vergrooten, of eenen verouderden wrok aan hunne tegenstanders te koelen. De keuze des tijdperks is dus geenszins ongelukkig; en het talent van eenen scott zoude deze schoone lijst gevuld hebben met een dichttafereel, dat aan de zijde zijner beste voortbrengselen konde geplaatst worden. Eene andere vraag is het, of ook van lennep dit gedaan hebbe op eene wijze, zijnen Adegild waardig;
eu wij zullen dezelve grondiger kunnen beantwoorden, na eerst de poëtische fabel, gelijk de Dichter dezelve heeft ingerigt, in hare hoofdtrekken geschetst te hebben.
De eerste zang, volgens erkentenis van van lennep zelven, grootendeels uit de Chatelaine van Mad. a. tastu ontleend, voert ons in het vorstelijk slaapsalet der schoone Jacoba, waar zij zich den tijd met verliefde raadseltjes verdrijft, en eindelijk door de, letterlijk naar scott vertaalde, zangen der schoone Bertha wordt in slaap gesust. Met

{==181==} {>>pagina-aanduiding<<}
een' kleinen sprong komen wij thans aan het ledekant van den eergierigen Walraaf van Brederode, het erkende hoofd der Hoekschen, die op niets minder doelt, in zijne vergevorderde jaren, dan op de hand en de Gravenkroon der bevallige Vorstin. Intusschen wordt ons bekend gemaakt, dat deze, wie haar weduwstaat al spoedig tot last was, een gunstig oog had geslagen op Willem van Arkel, den gevangene van haren Vader. Heimelijk gaf zij last, om hem te ontslaan en tot haar te leiden, in de hoop van door een huwelijk met hem zoo wel hare eigene neiging, als het vuur der partijschap te zullen bevredigen. Ongeduldig verbeidt zij zijne komst reeds in den vroegen morgen; daar leidt men een' Oorlogsman bij haar in, dien zij haren lieveling waant; maar het is van Zijl, de minnaar der schoone Bertha, die de tijding brengt van de overrompeling van Gorinchem door de Kabeljaauwschen. De verlegenheid over deze misvatting verdwijnt spoedig door de komst van Arkel zelven. In den derden zang vinden wij de voornaamste Raadslieden der Gravin op haren last vergaderd. Reeds besloten tot de daad, tracht zij zich de vrijstelling van Arkel te doen aanraden; maar, toen dit plan schipbreuk leed op den wrok der Hoeksche Edelen, kleurt zij hare vergevensgezindheid zoo goed mogelijk, waarop hare aanhangers verbolgen ter Raadzale uitstuiven, en zij zich, hare onrust onder een blij gelaat verbergende, ter jagt begeeft. Op deze seestpartij, die de vierde zang levendig schildert, wordt een aanslag op het leven van Arkel (men verneemt niet, door wie aangelegd) door de gelukkige tusschenkomst van van Zijl verijdeld; Brederode krijgt er de lucht van het huwelijksplan der Gravin, en deze neemt hare vriendin Bertha te baat, om eenige openingen aan den gelukkigen jongeling te doen. Bertha, door het
vroeg en lang gehoor van van Zijl bij Jacoba in den waan gebragt, dat deze de uitverkoren is, wendt zich aan den verkeerden en zwijgt tegen Arkel, die, onthutst door het gevaar, dat hij pas ontkwam, niets van de liefde der Gravin vermoedende, en op de aanvrage, om de gerezene onlusten door zijne persoonlijke tegenwoordigheid te dempen, steeds een weigerend antwoord verkrijgende, wantrouwen opvat tegen de opregtheid zijner begunstigster. Deze achterdocht, door den verraderlijken van Druten, den handlanger van Brederode, aangewakkerd, brengt hem tot het besluit, zoo spoedig mogelijk naar het hem getrouwe Gorcum te ontsnap-
{==182==} {>>pagina-aanduiding<<}
pen. Hij mengt zich derhalve, in den vijfden zang, onbemerkt onder het gevolg van den Abt van Egmond en Eggert, Bertha's Vader, die, met Jacoba's geheim bekend, door haar naar den Bisschop van Utrecht gezonden waren, om dezen op haar nieuw huwelijk voor te bereiden. Doch Arkel, op deze reis, al bijzonder toevallig en ongemotiveerd, een' der knapen ziende, die hem op de jagtpartij wilden vermoorden, schiet toe en houwt denzelven ter neder. De tijd van zijn incognito was nu voorbij, en, niets willende hooren van de inlichtingen, welke de ontzette Eggert hem tracht te geven,

Spreekt hij en geeft zijn paard de sporen, 
En wendt zich straks in vollen draf 
Van de andren langs een zijweg af. 

Vrij verbluft vervolgt het gezantschap zijnen weg, maar stoot spoedig op eene partij Kabeljaauwschen onder Jan van Egmond, die, geholpen door van Druten, welke zich vermomd onder het geleide bevond, allen gevangen neemt en met zich naar Gorinchem voert.
Intusschen roept Jacoba, die hare liefde versmaad waant, alles onder de wapenen, en voert het grootste gedeelte harer aanhangers in het sterke slot van Gorcum, dat nog door hare partij verdedigd werd, terwijl andere benden de stad insluiten. Van Druten, slechts overlooper in schijn, doet al het mogelijke, om de stad bij overrompeling te laten verrassen, maar wordt bij zijne terugkomst van een verradersuitstapje, op hetwelk hij de eenige spoken zag, die in dit gedicht optreden, door Arkel betrapt, die ook alleen eene wandeling in het duister doet, en hem, men begrijpt niet door welke waanzinnigheid, terstond weder in genade aanneemt en eenen gewigtigen post betrouwt. Zeer gepast voor de ontwikkeling van den knoop, neemt Arkel van Zijl gevangen, en voert den gekwetsten tot Eggert en zijne Bertha; daar bezoekt hij hem vervolgens, en spoedig lost zich het ongelukkig misverstand op. Hij erkent de liefde van Jacoba en de intrigues van den verraderlijken van Druten, begeeft zich met Eggert en Bertha vermomd, men begrijpt niet regt op welke wijze, naar de bedrogene Gravin, die ongelukkigerwijs reeds het teeken tot den aanval gegeven heeft. Wel wordt door haar zijne verontschuldiging aange-
{==183==} {>>pagina-aanduiding<<}
nomen; maar reeds is Brederode met zijne scharen tegen de stad gerukt, en let op geen tegenbevel. De slagting begint; Arkel ziet het, bereikt al zwemmend en vechtend de stad, en stelt zich aan het hoofd der verdedigers. Spoedig treffen Brederode en Arkel elkander aan, en beginnen in het midden der verwarring een afzonderlijk tweegevecht. Jacoba komt; hare stem scheidt de vechtende benden, maar helaas! te laat om haren Arkel te behouden; want, op de stem der Gravin zijn zwaard opstekende,
wordt hij verraderlijk door zijnen tegenstander, die niets ontziet, getroffen:

Hij valt; doch voor de laatste maal 
Zwaait hij verwoed den heldendegen, 
En Breeroo is ter neêrgezegen 
In 't oogenblik der zegepraal, 
Verslagen door zijns vijands staal. 

En hiermede eindigt het gedicht, na ons nog gerustgesteld te hebben omtrent het spoedig gevolgde huwelijk van Bertha met van Zijl.
Uit deze dorre ontleding blijkt het reeds, dat de Adegild zich oneindig meer tot de heroïsche poëzij heenneigde dan het onderhavig gedicht, hetwelk vele overeenkomst heeft met eenen gewonen Liefderoman, enkel op intrigue gebouwd is, en in zijnen laatsten zang slechts op het Episch gebied overgaat. Vandaar de dubbele handeling, die tusschen Jacoba en Arkel, en die tusschen Bertha en van Zijl, welke, soms in elkander gevlochten, zich eigenlijk toch geheel afzonderlijk ontwikkelen; een hoofdgebrek, onzes inziens, dat aan de eenheid des gedichts grootelijks schaadt, en de belangstelling voortdurend verdeeld houdt. Bovendien zijn er in den aanleg der fabel nog verscheidene leemten: de liefde der pas weduw gewordene Jacoba voor den verklaarden vijand van haar geslacht had beter gemotiveerd dienen te worden; de jonge Gravin konde ons, in eene hartstogtelijke alleenspraak of vertrouwelijk gesprek, zoo gemakkelijk in het geheim hebben ingewijd, hoe zij tot die liefde gekomen was, - iets, dat eene betere entrée de pièce zoude hebben daargesteld, dan de raadseltjes van Mevrouw tastu. De misvatting van Bertha omtrent het voorwerp der liefde van hare

{==184==} {>>pagina-aanduiding<<}
meesteres is vrij ongerijmd, daar van Zijl toch in allen gevalle slechts eene ondergeschikte plaats bekleedde. Van lennep schijnt dit zelf gevoeld te hebben, en, ten einde zulks te vergoelijken, laat hij in den zesden zang Bertha niet onaardig zeggen:

Ik dacht, dat elk, ook mijn Gravin, 
Van Zijl moest zien met Bertha's oogen. 

De aanslag op Arkel's leven gedurende de jagtpartij is met niets, dat voorasgaat, in verband gebragt; terwijl het zoo natuurlijk geweest zoude zijn, dien aan Brederode's intrigues vast te hechten; - ook de gelegenheid ter wraak aan Arkel op zijnen sluipmoordenaar wordt zoo bijster toevallig voorgesteld, dat men de vraag niet onderdrukken kan, hoe toch die snaak te Zevenhuizen kwam, waar niets hem riep, en den Haag verliet, waar hij niets te duchten had. Eindelijk de zesde zang, anders verreweg de beste en levendigste, wat dichterlijke uitvoering betreft, vloeit over van onwaarschijnlijkheden.
Wat de historische trouw aangaat, zoo boudt van lennep zich meer aan dezelve in nietsbeduidende kleinigheden, dan wel in de hoofdzaken. Want de geheele minnehandel van Jacoba is slechts eene traditie, voor welke geen geschiedkundige grond is op te geven, en ook andere hier voorkomende daadzaken zijn onhistorisch. Zijne aanteekeningen zijn opgevuld met de diplomatisch gestaafde geslachtsbetrekkingen der minste optredende personen; alsof het in een gedicht eenig onderscheid maakte, of vader en moeder, echtgenoote en zuster van eenen op den achtergrond staanden persoon minder juist waren opgegeven. Liever wenschten wij, dat deze wijdloopigheid ware besteed geworden aan de beschrijving van de zeden en gewoonten des tijds, van welker schilderingen ook meer partij konde getrokken zijn tot opluistering des gedichts. Scott is aan die nationale voorvaderlijke tafereelen voornamelijk zijnen opgang verschuldigd: mogt van lennep hem hierin even getrouw als in sommige zijner voorzangen volgen! Doch hij zal denken: niet alles te gelijk; eene valkenjagt op een wild zwijn was genoegzaam versiersel voor deze zes zangen; een steekspel zal dienen tot vehikel voor eene volgende Legende; dan eene heksenverbran-
{==185==} {>>pagina-aanduiding<<}
ding; vervolgens eene kerkwijding, enz.: men moet zijne krachten sparen. Raden wij hier de letterkundige plans van onzen jeugdigen Zanger, dan komt hij ons voor op een dwaalspoor te zijn. Unum agas; non multa, sed multum: want

Saepius in libro memoratur Persius uno, 
Quam levis in tota Marsus Amazonide. 

De karakterschildering is over het algemeen juist en door welaangebragte contrasten treffend: zeer schoon staat de weelderige Jacoba tegen de kuische en hopeloos minnende Bertha over; de eergierige en listige Brederode tegen den braven, zachtzinnigen Eggert; de vadzige en welgebuikte Abt van Egmond tegen den krachtigen Arkel, wiens wantrouwigheid alleen niet in dergelijke karakters schijnt te passen. Het verhaal is door gepaste episodes en tusschengestrooide liederen verlevendigd; alleen het begin van den eersten zang, van Franschen bodem ontleend, past weinig bij het geheel; beter beviel ons het lied van Culenborgs Heer, zeer aardig toegepast, schoon letterlijk uit den Marmion; het lied van den Eiber of Ooijevaar, eene echte Nederlandsche Legende, en het lied der Geesten in den zesden zang. Maar bij alle deze verdiensten, tot welke men nog eene doorgaans sierlijke en vloeijende dichterlijke uitdrukking en meestal onberispelijken versbouw voegen kan, mist dit dichtstuk dat geheimzinnige, hetwelk de onnavolgbare scott zoo tooverachtig over zijne meesterwerken weet te verspreiden, en die stoute en krachtige penseelstreken, door welke hij ons in een enkel oogenblik zijne hoofdpersonen weet te kenschetsen. Getrouwer is hij aan het voorbeeld van zijnen voorganger geweest in andere trekken van diens schrijftrant; in het naauwkeurig en wel eenigzins vervelend beschrijven van kleeding en meubelstukken; hetgeen hier, gelijk bij scott, wel eens de perken te buiten gaat.
Wij herhalen het derhalve ten slotte; van lennep houdt op verre na nog geenen gelijken tred met zijne modellen, en deze voor ons liggende Legende staat, in onze schatting, verre beneden zijnen Adegild; doch wij houden hem voor een Zanger van groote talenten, die, als hij zijne al te welige vruchtbaarheid onder het snoeimes weet te houden, en begrijpen wil, dat men eenmaal verkregen roem slechts door voortgang bewaren kan, en denzelven door terugtred verliest,

{==186==} {>>pagina-aanduiding<<}
dan, hoe langer hoe meer een uitstekend sieraad zal worden van onzen zangberg.





Redevoering over het onderscheid van doel en strekking van het zoogenaamde gelijktijdig onderwijs (enseignement simultané) en onderling onderwijs (enseignement mutuel), uitgesproken in het Departement Brussel der Maatschappij: Tot Nut van 't Algemeen, op den 4 Junij 1828; door J. Pietersz, Hoofdonderwijzer van 's Rijks lagere School, te Brussel. (Gedrukt op last van het Brusselsch Departement.) Te Brussel, bij Brest van Kempen. In gr. 8vo. 73 Bl. f :-60.

In eenen tijd der menigvuldige Petitiën tegen elk niet geestelijk (hoc est: disciplina a Romanae Ecclesiae Clericis non oriunda. Dit zeggen wij tusschen twee haakjes duidelijkheidshalve; want doctrina, quâ excolatur animus, is nog meer contrebande.) onderwijs is deze Redevoering een vreemd, maar toch gunstig verschijnsel in een schaduwrijk land.
De onderwijzer pietersz heeft zijn betoog duidelijk gevoerd; maar ook overtuigend?..... Ja, maar niet voor hen, die de noodige handgrepen van onderwijs si Dîs placet met stokken zoeken in te slaan, en elke, ook de geringste ontwikkeling van het denkvermogen onder de plak houden. Wien het Bell-Lancastersche schoolonderwijs reeds doodzonde is, dien zal het door cuvier en noël geprezene schoolonderrigt weinig gevallen.
Pietersz hebbe bon op zijn werk! Waar groote heeren op commando de oogen sluiten, daar is het verdienste in lageren stand, dit zelf niet te willen doen, en voor anderen, die zien willen, licht bij te brengen. Dit geschrift stichte nut, en overtuige ook de overige Nederlanders, dat het welgevestigde en sedert jaren vruchtbare onderwijs in onze streken door het surrogaat-onderrigt der snuggere Petitionarissen niet algemeen kan, en bij niemand moet worden verdrongen.

Ferdinand van Bergen, eene oorspronkelijke Nederlandsche Geschiedenis. II Deelen. Te Deventer, bij J. de Lange. In gr. 8vo. Te zamen 536 bl. f 5-40.

Voor onze overtuiging, dat de jeugdige schrijver van deze

{==187==} {>>pagina-aanduiding<<}
geschiedenis inderdaad een' goeden aanleg toont te hebben, komen wij niet zonder eenige vrees uit. De ondervinding toch leert, hoe gevaarlijk zelfs de gematigdste toejuiching kan worden voor den eerstbeginnenden, om hem den lof, aan zijne eerstelingen toegezwaaid, te doen beschouwen, niet als aansporing, om zich met ernst op zijne volmaking, in de door hem aangevangene werkzaamheid, toe te leggen, maar als den vrijbrief, om de betamelijke achting voor het lezend publiek te laten varen, en hetzelve te gaan overladen met de oppervlakkige en onbekookte voortbrengselen van zijn nog ongeoefend talent. In plaats dus, dat wij den schrijver willen doen gelooven, dat hij een te ongunstig oordeel over zichzelven velt, als hij betuigt, zelf te befeffen, dat dezen zijnen eersteling veel gebrekkigs aankleeft, willen wij liever zijne bescheidenheid in dezen roemen, en geloof hechten aan zijne verzekering, dat hij minzame teregtwijzingen met dankbaarheid zal aannemen, en van dezelven zoo veel mogelijk een goed en nuttig gebruik zal maken. Is het den schrijver wezenlijk ernst met deze verzekering, dan kan het hem nuttig zijn, dat wij hem opmerkzaam maken op de noodelooze wijdloopïgheid van zijn verhaal. Dit gebrek merken wij gedeeltelijk op in de omslagtige behandeling van hetgeen, wel is waar, tot het onderwerp behoort, maar hetwelk, korter voorgesteld, even duidelijk, krachtiger en meer onderhoudend zou zijn. Zoo besteedt de schrijver nagenoeg tien bladzijden, om eene schets te geven van de ligchamelijke schoonheid en het karakter van Amalia, de eerste geliefde van zijnen held. Gedeeltelijk ook vervalt de schrijver tot deze wijdloopigheid door het invoegen van beschrijvingen en berigten, die in geene genoegzame betrekking staan tot het hoofdonderwerp. Waartoe, vragen wij, in zestien bladzijden vooraf de geschiedenis behandeld der ouders, ja zelfs der grootouders van Ferdinand, en naderhand weder omslagtig
de afkomst van Amalia van vadersen moeders-zijde? Waartoe het gansche berigt aangaande de familie Boerman? Of wat doet Hendrik Roodestein in het verhaal? De geschiedenis verliest immers niets in duidelijkheid, natuurlijkheid, of belangrijkheid, wanneer wij er dit alles uitnemen?
Eene andere aanmerking, die wij op het werk hebben, is eene zekere stijfheid, welke wij in den gang van het verhaal aantreffen. De schrijver begint met de afkomst van zij-
{==188==} {>>pagina-aanduiding<<}
nen held, en gaat vervolgens over tot zijne geboorte, kindschheid, jeugd, jongelingschap en eerste minnarij, derzelver mislukking, en den dood van zijne ouders. Hij volgt hem op den voet, tot dat hij met eene andere beminde gelukkig gehuwd is. Dit heeft zoo iets kronijkmatigs, hetwelk vermijd had kunnen worden, bij voorbeeld door het verhaal te laten aanvangen bij eenig belangwekkend tijdstip der geschiedenis, en het voorafgaande, of door Ferdinand zelv', of door een' anderen der hier voorkomende personen, te laten verhalen in bewoordingen, met hun voorondersteld karakter overeenkomende. Zulk eene behandeling zou van zelf het verhaal meer onderhoudend hebben gemaakt, en aan den anders zuiveren stijl meerdere levendigheid en afwisseling hebben bijgezet. Wij weten niet, of de schrijver met de Ouden bekend is; anders zouden wij ons op hun voorbeeld beroepen. Maar de schrijver lette er slechts op, hoe meesterlijk onder anderen een fenelon in zijnen Télémaque het genoemde in acht heeft genomen. Wij erkennen het, de aangewezene gebreken zijn de zoodanige, welke het meeste eigen zijn aan eerstelingen in ieder vak van letterkunde. Maar zij worden, wanneer men zich niet tijdig voor dezelven leert in acht nemen, ligt tot eene onoverwinnelijke gewoonte. Juist daarom achten wij ons verpligt, dezelven aan te wijzen; terwijl het werk zelf ons de hoop oplevert, dat meerdere oefening den schrijver zal in staat stellen om ze te vermijden, daar wij zelfs, wat het aangemerkte betreft, reeds het laatste deel van het werk met meer genoegen lazen, dan het eerste.
Onze gemaakte aanmerkingen betreffen meer den vorm van het werk, dan wel den in hetzelve heerschenden geest; dezen geven wij allen lof, en noemen het ons hier voorgestelde voorbeeld van den Nederlandschen jongeling, die zich onder alwat hem bejegende deugdzaam, braaf en getrouw aan de vaderlandsche zeden bleef gedragen, in allen deele de aandacht waardig van ons lezend publiek.

No. III. Boekbesch. bl. 116. reg. 2 en 3 v.o. leze men: Letterkundigen.





{==189==} {>>pagina-aanduiding<<}

Boekbeschouwing.

Merkwaardigheden uit de Geschiedenis van het Christendom en van het Christelijke leven; uitgegeven door Dr. A. Neander, Uit het Hoogduitsch vertaald door W.N. Munting. Iste Deel. Te Leeuwarden, bij G.T.N. Suringar. 1829. In gr. 8vo. X en 257 bl. f 2-50.

Het werk, van hetwelk wij thans het eerste deel aankondigen, is eene vrucht van die pragmatische behandeling der Geschiedenis in het algemeen en van die der Christelijke Kerk in het bijzonder, welke in de laatste jaren meer in zwang is gekomen. In hetzelve wordt aan het Nederlandsche publiek de inhoud medegedeeld van een tijdschrift, in het oorspronkelijke onder denzelfden titel uitgegeven door Dr. neander, Hoogleeraar te Berlijn. Dit maandwerk bestaat in eene voortloopende reeks van Christelijk-geschiedkundige voorstellingen. Deszelfs plan omvat alle tijden der Kerkelijke Geschiedenis, en het heeft ten doel, die Geschiedenis te bezigen, om het eigendommelijke en Goddelijke in het wezen des Christendoms in het regte licht te plaatsen, en daardoor het hart te verwarmen en te stichten; de overeenstemming van het Christendom met de eischen en behoeften der menschelijke natuur in alle tijden, op alle trappen van beschaving en onder alle betrekkingen te doen kennen, en alzoo een' vasten grondslag te geven aan de Apologetiek. De Eerw. munting, aangezocht om dit werk in onze taal over te brengen, heeft, door aan dat aanzoek gehoor te geven en aan hetzelve te voldoen, zich aanspraak verworven op den dank van ons lezend publiek; eensdeels om de goede volbrenging van de op zich genomene taak der vertaling, en anderdeels omdat wij het met den Vertaler eens zijn, dat hij een nuttig leesboek in handen geeft van hen, die overtuigd zijn van de hoo-
{==190==} {>>pagina-aanduiding<<}
ge waarde van het Christendom voor het menschelijk leven, en die gaarne op de lotgevallen en den invloed, welken hetzelve gehad heeft, hunne aandacht vestigen, ter versterking van hun geloof aan deszelfs Goddelijken oorsprong, en van hunne dankbaarheid aan Hem, die met zulk een licht ons geslacht bestraald heeft.
Het eerste deel bevat, als inleiding tot de volgende schilderingen van het Christelijk leven, eene Verhandeling van den Hoogleeraar tholuck te Halle, over het wezen en den zedelijken invloed van het Heidendom, bijzonder onder Grieken en Romeinen, beschouwd uit het standpunt des Christendoms. In de Voorafrede van deze Verhandeling wordt derzelver bedoeling aangekondigd; namelijk aan te toonen, ‘dat het Heidendom op geenerlei wijze in staat geweest is, om den mensch te genezen: dat veeleer gedurende hetzelve de gebreken en het lijden der menschheid steeds grooter werden; dat er dus een ander middel noodig was, om een nieuw leven te verwekken en te doen werken.’ Tevens wordt deze bedoeling verdedigd tegen de verschillende verwijten, welke tegen dezelve kunnen ingebragt worden, ontleend van het goede, hetwelk men ook in het Heidendom aantreft, het bederf, waaraan ook het Christendom, blijkens de Geschiedenis, onderhevig is, en het gering getal, in vergelijking van het overige menschdom, der genen, voor wie het Christendom het middel was tot genezing van hunne gebreken en lijden. De Verhandeling zelve is in vier Hoofdstukken verdeeld. Het eerste handelt over den oorsprong van het Heidendom, en deze beschouwing heeft tot grondslag hetgeen de Apostel paulus over dit onderwerp zegt, Rom. I:18-32, van welke zeer doelmatig gekozene plaats eene omschrijving wordt gegeven, en bij dezelve worden gevoegd gelijksoortige uitspraken van sommige mannen uit de vroegere Christelijke Kerk. De slotsom van deze getuigenissen, welker waarheid de Schrijver vervolgens ook wijsgeerig of menschkundig bewijst, is, dat de ware Godsdienst vroeger voorhanden was, dan de valsche; maar dat de

{==191==} {>>pagina-aanduiding<<}
lust tot zondigen den mensch bewoog, om de waarheid, niettegenstaande zijne inwendige en altijd onwillekeurig in eene zekere mate overblijvende overtuiging van dezelve, moedwillig te verwerpen, en zich het Goddelijke wezen voor te stellen zonder deszelfs zedelijke volmaaktheden, meer overeenkomstig den wensch der zondige driften. ‘Was nu zoo de mensch, uit hoofde van de neigingen van zijn bedorven hart, steeds meer vreemd geworden van den omgang met God, en van lieverlede ook van de gedachte aan den heiligen God en de heilige geesten-wereld; had hij zich steeds meer van den Schepper af in de schepping laten nedertrekken, zoo was de dwaling nabij, dat de scherpzinnige, de kennis van eenen heiligen, zelfstandigen God over de wereld verloochenende, dat leven, hetwelk zich in de wereld der verschijningen openbaarde, voor God hield: en aldus ontstond het Pantheïsmus. De zwakkere van gezigt daarentegen, die niet in staat was, om van hetgeen voor oogen lag zijnen blik te verheffen tot een groot geheel, meende in elke bijzondere verschijning eenen afzonderlijken God te zien: en dit gaf den oorsprong aan het Polytheïsmus.’ Reeds deze oorsprong van het Heidendom wordt gebezigd tot bereiking van het doel des Schrijvers, door aan te wijzen den schadelijken invloed op des menschen zedelijkheid van zulk eene verlaging van het wezen van God tot de zinnelijke wereld. - Het tweede Hoofddeel maakt ons bekend met de beoordeeling van de Heidensche Godsdienst door Heidenen zelven. Wij zien uit hetzelve, ‘dat de betere en meer beschaafde Heidenen wel begrepen, dat niet alleen de godsdienstleeringen van hun volk dwaas, maar ook verderfelijk en gevaarlijk waren; dat dezelve meer dien den om de zonde te voorschijn te roepen, dan te onderdrukken.’ Door de eigene woorden der voornaamste heidensche Schrijvers wordt deze stelling gestaafd. Als oorzaken, om welke de beteren en meer verstandigen onder de
Heidenen zelfs de misvormde en bedorven godsdienstvormen trachtten in stand te houden, worden op-
{==192==} {>>pagina-aanduiding<<}
gegeven, bij sommigen eene zekere opzettelijke traagheid, welke hen afkeerig deed zijn van het rusteloos navorschen der waarheid, bij anderen de overtuiging, dat bij het volk de grovere uitspattingen der zonde alleen door stellige godsdienstleeringen konden in toom gehouden worden; anderen, eindelijk, zochten den zedelijken zin der mythen op, en daar zij in sommige derzelven hooge wijsheid hadden gevonden, kwamen zij tot het besluit, ‘dat eene en dezelfde Goddelijke openbaring bij alle volken gevonden wordt, alleen in verschillende symbolen en omkleedsels gewikkeld, en dat juist daardoor de zekerheid van de vaderlandsche Godsdienst verhoogd wordt,’ Reeds het noemen der beide eerste oorzaken ontzegt aan de heidensche Godsdienst het vermogen, om den toets van een verstandelijk onderzoek door te staan, of kent aan haar slechts eene zeer bepaalde waarde toe; en de laatste is van dien aard, dat de zedelijke verklaring der mythen geenszins bruikbaar was voor het minder beschaafde gemeen, hetwelk aan het zinnelijke gehecht bleef, en dat zij de behoeften van den meer verstandigen slechts gebrekkig in vergelijking van het Christendom vervulde. - Het derde Hoofdstuk beschrijft het karakter van het Veelgodendom en Natuurvergoding in het algemeen, gelijk als van de Grieksche en Romeinsche Godsdienst in het bijzonder. Als hoofdgebrek van eene Godsdienst, die vele Goden heeft, wordt hier opgenoemd het gebrek aan eenheid en kracht van het inwendige leven. Door het inwendige leven verstaat de Schrijver des menschen vertrouwelijken omgang met God, gelijk blijkt uit het volgende, hetwelk tevens hier eene plaats vinde, als eene proeve van den stijl: ‘De mensch, blootgesteld aan duizenderlei aanvallen van vijanden in zijn eigen hart, gelijk als in de wereld, omringd
van zonde, dwaling en ellende, heeft behoefte aan een vertrouwd, medegevoelend hart, in hetwelk hij alle zijne smart kan uitschudden, aan hetwelk hij al zijnen nood klagen kan. Hij heeft behoefte aan eene onzigtbare hand, sterker dan al het zigtbare, waaraan hij het kan vertrouwen,

{==193==} {>>pagina-aanduiding<<}
dat dezelve hem vasthoude en opheffe bij alle stormen, in allen strijd van het zoo vaak wisselende leven. Zulk een vertrouwd vriendenhart achter de wolken - zulk eene onzigtbare, almagtige hand had de arme Heiden niet. Slingerden de baren van het trouwelooze lot hem op eene eenzame zandbank, verbrijzelde de storm der ongevallen het vaartuig zijner hoop - tot wien der honderden onder de Goden zou hij bidden en zijne handen uitstrekken? Was hij, tot welken hij riep, sterk genoeg, om hem te verdedigen? Had hij nimmer in zijn leven, door het nalaten der offeranden, zich hem tot vijand gemaakt, terwijl een ander hem toegenegen was? Was de ellende, uit welke hij redding wenschte, zoodanig, dat men een' bijzonderen God had, die beter wist daaruit te redden? Zulke en andere vragen beangstigden nog meer het verlatene, troostelooze gemoed. Maar dit niet alleen. Was er een Heiden, welke ernstig naar heiliging en volmaking streefde, en zich daartoe de kracht van de Goden wilde afsmeeken - waarhenen zou hij zich wenden? Iedere deugd had haar' eigen God.’ - Voorts handelt de Schrijver in dit Hoofdstuk over de schadelijke gevolgen der Natuurvergoding, welke insgelijks eene eigenschap des Heidendoms is. In hetzelve toch is de zigtbare wereld zelve een voorwerp der aanbidding, en drijft daardoor het gemoed steeds weder in den engen, donkeren kring der zinnelijke wereld. Deze voorstelling van het karakter des Heidendoms wordt toegepast op de Godsdienst der Grieken en Romeinen. - Het vierde Hoofdstuk handelt over den invloed van het Heidendom op het leven, bijzonder bij de Grieken en Romeinen. Dit Hoofdstuk wordt in drie onderdeelen verdeeld. Eerst wordt hier aangetoond, dat het Heidendom den mensch doet vervallen tot bijgeloof en ongeloof. In schijn zoo verschillende van elkander, zijn beide deze uitwassen van het godsdienstige leven naauwer aan elkander in
derzelver oorsprong verwant, dan men oppervlakkig denken zou. Het middelpunt, om hetwelk zich het gansche geestelijke leven van

{==194==} {>>pagina-aanduiding<<}
den mensch beweegt, is het geloof, en zeer merkwaardig is het hier aangehaalde gezegde van göthe: ‘Het eigenlijk eenige en diepste thema der wereld- en menschen-geschiedenis, waaraan al het overige ondergeschikt is, blijft de aanraking van ongeloof en bijgeloof.’ Vervolgens wordt het Heidendom voorgesteld als de verderselijke oorzaak van allerlei buitensporigheden der zinnelijkheid. Om opgegevene en naar ons oordeel voldoende redenen, heeft de Vertaler dit onderdeel, zoo als het in het oorspronkelijke werk voorkomt, verkort; maar het daaruit medegedeelde is genoeg, om den nadenkenden te overtuigen van het diep bederf des Heidendoms. Eindelijk wordt in dit Hoofdstuk betoogd het onvermogen van de Heidensche Godsdiensten, om eene diepe en grondige beschaving van het geheele menschengeslacht, van enkele menschenklassen en der geestvermogens van ieder' ondeeligen te bewerken, benevens de gevolgen, die daaruit voor de zedelijkheid voortvloeijen. Ten grondslag van dit betoog legt de Schrijver de stelling: De wortel van alle menschelijke beschaving is de Godsdienst, en toont vervolgens aan, dat geen der vormen van het Heidendom geschikt is, om eene algemeene Godsdienst, eene Godsdienst van het geheele menschdom, te zijn. Het Grieksche en Romeinsche Heidendom is niet in staat, om de gezamenlijke vermogens van den menschelijken geest te ontwikkelen en te beschaven. Het ontbrak het Heidendom aan eene juiste schatting der menschenwaarde in het algemeen, en daardoor ook aan menschelijkheid. Aan vele vereerders van de heidensche wereld moge deze beschuldiging onregtvaardig voorkomen; hetgeen de Schrijver tot staving van zijn gevoelen aanvoert, is allezins de opmerkzaamheid waardig.
Als aanhangsel volgen nog twee Hoofdstukken; het eene is: Een woord over de beoefening der Klassische Literatuur, in hetwelk de vraag wordt beantwoord, met welke verwachtingen en met welke oogmerken de beoefening der Ouden moet worden in het werk gesteld; een Hoofdstuk, welks lezing wij ten ernstigste aanbeve-
{==195==} {>>pagina-aanduiding<<}
len aan alle onderwijzers in de oude letteren, die zich in die betrekking als Christenen willen gedragen, en aan alle jongelingen, die bij de beoefening der heidensche Schrijvers tevens aan hunne verpligting, om in zichzelven Christelijke gezindheden aan te kweeken, wenschen te voldoen: want bij alle de voordeelen, welke de studie der klassische oudheid aanbrengt, behoort men toch te bedenken: men kan ook goud te duur koopen. - Het laatste Hoofdstuk, getiteld: Aanmerking over den vroegsten toestand der menschen, dient, om eene reeds door ons genoemde stelling der Verhandeling zelve, dat de ware Godsdienst vroeger voorhanden was dan de valsche, en dat dus een hoogere toestand van het menschengeslacht den lageren is voorafgegaan, nog nader te ontwikkelen en te bewijzen.
Wij hopen door dit verslag zelf onze lezers reeds overtuigd te hebben van de belangrijkheid en voortreffelijkheid van dit boek; ten minste dit was ons doel bij de vrij breedvoerige opgave van deszelfs inhoud, welke wij ons meenden te mogen veroorloven, om het letter- en godsdienstlievend publiek op dezen arbeid opmerkzaam te maken, welke in allen deele eene gunstige ontvangst waardig is. Indien wij eene aanmerking hebben te maken, is het deze, dat de neiging tot het Mystieke, van welke de Vertaler zelf den verzamelaar neander niet durft vrijspreken, zich ook hier en daar bij zijnen medeärbeider in deze Verhandeling niet onduidelijk openbaart; maar ieder heeft zijne eigene wijze van zien en gevoelen, en zoo lang de grens tusschen mysticismus en betamelijk godsdienstgevoel nog niet meer onbetwist, dan thans, tusschen de menschen is uitgemaakt, willen wij niet te mild zijn met den naam: mystiek. Wegens de menigvuldige bewijzen van een sijn oordeel, (hetwelk toch zelden met eene groote mate van mystiekerij gepaard gaat) welke wij in deze Verhandeling allerwegen vinden, willen wij den schijn van het mystieke in dezelve voor een groot gedeelte toeschrijven aan des Schrijvers groote gemeenzaamheid met de oude Kerkva-
{==196==} {>>pagina-aanduiding<<}
ders, die wel eenen aanmerkelijken invloed kan gehad hebben op zijne wijze van zich uit te drukken. Van eene groote belezenheid in de klassische Schrijvers en naauwkeurige bekendheid met de godsdienstige en wijsgeerige stelsels der Oudheid draagt het stuk overvloedige blijken. Wij geven aan hetzelve hoogen lof, als eene uitmuntende bijdrage, om het Christendom in deszelfs voortreffelijkheid en schoonheid te leeren waarderen boven ieder menschelijk stelsel van wijsheid en Godsvereering. Bij voorraad belooft de Eerw. munting slechts nog twee deelen, daar het onzeker is, of de verzamelaar meer zal leveren, dan thans reeds in het oorspronkelijke het licht ziet. Door eenige bijvoegselen
en aanmerkingen heeft de Vertaler op sommige plaatsen, waar het noodig was, den Schrijver te regt gewezen of toegelicht, en daardoor de waarde der Nederduitsche uitgave verhoogd. Wij wenschen hem, in de gunstige ontvangst van dit werk door onze landgenooten, aanmoediging toe, om met zijne zoo loffelijk aangevangene taak voort te gaan.

Levensgeschiedenis van Jezus, door Joh. Jakob Hess. Naar de achtste, door den Schrijver op nieuw bearbeide Uitgave, uit het Hoogduitsch vertaald. Iste en IIde Deel.

(Vervolg en slot van bl. 156.)

Veel kunnen wij voorbijgaan van hetgene hess, minder tot onderscheiding dezer latere uitgave, dan wel tot verdediging van zijne volharding bij zijne Christelijke gevoelens omtrent jezus (*) en diens hooge zending,

{==197==} {>>pagina-aanduiding<<}
alsmede ten aanzien der wijze van Schriftverklaring, zijns oordeels alleen proefhoudend, hier aanvoert. Daarentegen brengt ons bestek mede, dat wij nog, ten slotte, het volgende, met eenige bekorting, mededeelen, waar de Schrijver, de misvorming des Bijbels, en van menige plaatsen der Evangeliegeschiedenis, op het oog hebbende, verklaart, dat ‘hij zich bij eene zoo rijke stoffe des verhaals alleen tot het mededeelen der resultaten van zijne nasporingen bepalen moest, en den verhaaltoon niet te dikwerf afbreken durfde met ophelderende opmerkingen of oplossingen van twijfelingen. Meermalen (gaat hij voort) liet zich in het verhaal zelve datgene invlechten, hetwelk strekt om de eene of andere bedenking weg te nemen. Met vele aanmerkingen wilde hij deze laatste uitgave evenmin als de vroegere overladen; maar hij vond zich gedrongen door onderscheidene gronden, om vele zaken uitvoeriger en meer ontwikkeld te verhalen. De redenen echter onzes Heeren, b.v. de bergrede, de gesprekken, verschijnen hier niet meer in zulk eene uitvoerige, omschrijvende gedaante.’ -
{==198==} {>>pagina-aanduiding<<}
‘In kortheid (trouwens), bestemdheid (*) en het krachtvolle der uitdrukking, en in het mijden van den toon des Lofredenaars, gaan de Evangelisten zelve met hun voorbeeld voor. - Omtrent onderwerpen, die uit de Oudheden, uit de Staatsgeschiedenis, Tijdrekening, Natuur- en Volkenkunde verklaard willen zijn, treft men in deze uitgave iets meer uitvoerigs aan. Aanhalingen,

{==199==} {>>pagina-aanduiding<<}
waar zij niet volstrekt noodig waren, zijn spaarzaam bijgebragt. Bij het laatste Deel is men van voornemen een tijdrekenkundig overzigt van dit tijdperk er bij te voegen. - Ook wordt er somwijlen acht genomen op Apocryphe opgaven; doch zij worden niet zoo ineengevlochten met hetgeen uit de echte Oorkonden blijkbaar is, alsof zij van eene gelijke waarde waren. Het een en ander van dezen aard zal in de Bijlagen van het laatste Deel het geschiktste plaats vinden, waar dan bij hetgeen de vroegere uitgaven bevatten nog het een en ander gevoegd kan worden.’
Aan het einde zijner schoone Voorrede toont nog de waardige Grijsaard, op gronden uit de Kerkgeschiedenis, aan, dat, gelijk het Ongeloof daarop uit is, om het gezag der Gode waardige wonderen, in de Evangeliën verhaald, te ondermijnen en te vernietigen, zoo ook het Bijgeloof daardoor veld winnen moet, indien deze beslissende teekenen der tusschenkomst des Allerhoogsten verlaagd worden en gelijk gesteld aan de Mythen en sprookjes der duistere eeuwen. Ja! zoo ten laatste zoude er een Christendom overblijven zonder christus, de mensch moeten rondzwerven in eenen mystischen doolhof, beroofd van allen troost, van zekere uitzigten op Gods genade, en van de vaste hoop op zaligheid en eeuwig leven; waarheden, die geene Wijsbegeerte ooit leerde, of leeren kan, maar die jezus, en zijne verrijzenis, in vollen dag gesteld heeft.
In dit vertrouwen leefde en stierf hess, als zijne voorgangers, die in den Heere ontsliepen; en wij zijn overtuigd, dat, onverminderd de waarde van zijne andere geschriften, dit zijn Lievelingswerk rang behouden zal onder de Apologiën voor onze Godsdienst, zoodat zijn naam overblijve bij een Christelijk nageslacht, op welks voortgaande verlichting de Grijsaard met blijde verrukking staarde.
Ons verslag loopt hiermede ten einde. Vermits bij deze laatste uitgave de vroegere leiddraad der tijdsorde stiptelijk van den Schrijver gevolgd is, ontmoet men

{==200==} {>>pagina-aanduiding<<}
hier geen geheel nieuw Hoofddeel, maar zijn daarentegen de kortere en meer uitvoerige Bijvoegselen menigerlei en van onderscheiden inhoud. Doorgaans vereenigen wij ons gaarne met zijne aanmerkingen, toelichtingen der Schrift, en gevoelens; hoezeer wij ook nu en dan niet geheel met hem overeenstemmen, wel eens verschillen. Met eenen afgestorvenen nogtans lust ons geen redetwist, en voor anderen kon het, na lezing van tegenbedenkingen, raadselachtig blijven, aan welke zijde de waarheid ligge; wij veroorloven ons hierom slechts eene noot (*) te plaatsen. Ten slotte mogen wij echter niet

{==201==} {>>pagina-aanduiding<<}
in gebreke blijven, den Eerw. munting onzen opregten dank te betuigen voor het overbrengen van dit werk des zaligen Grijsaards in onze moederspraak, ja ook voor het verrijken dezer uitgave met eenen schat van aanteekeningen, die van zijne belezenheid en kunde vereerend getuigenis dragen. Wij hopen, dat hij het begonnen werk voortzetten, en weldra gelukkig zal mogen voleindigen. Ondertusschen, daar de naauwe verwantschap van het Hoogduitsch met onze taal de moeijelijkheid, om in zuiveren Nederlandschen stijl en tevens getrouwelijk te vertolken, vermeerdert, wenschen wij, dat hij zich langzaam te dezen haasten, en tevens den wenk, hem daartoe (*) van ons gegeven, ten goede duiden moge.







{==202==} {>>pagina-aanduiding<<}

Leerrede ter nagedachtenis van den weleerw. zeer gel. Heer J.J. de Jongh, in leven Predikant bij de Hervormde Gemeente te Eemnes Buitendijk; uitgesproken op den 5 Julij 1829, door J.J. Rambonnet, Theol. Doct. en Predikant te Eemnes Binnendijk. Te Utrecht, bij J.G. van Terveen en Zoon. 1829. In gr. 8vo. VI en 25 Bl. f :-35.

De man, aan wiens nagedachtenis deze Leerrede ge-
{==203==} {>>pagina-aanduiding<<}
wijd is, was reeds aan de Hoogeschool te Leiden allergunstigst bekend door het behalen van eenen Akademischen eereprijs. Nog niet ten volle 25 jaren oud, werd hij door eene kortstondige ziekte aan eene gemeente ontrukt, welke zich nog geene twee jaren over hem als herder en leeraar mogt verheugen. Geen wonder dus, dat Dr. rambonnet, als nabuur en vriend van den overledene, zich van den treurigen pligt kweet, om zich en allen, die met de jongh in naauwe betrekking stonden, op te beuren en te troosten door hartelijke toespraak uit het Evangelie. Naar aanleiding van Openb. XIV:13, heeft hij zijne taak zoo verrigt, dat ook wij getuigen kunnen: ‘Deze Leerrede is de eenvoudige taal van het hart, dat zich minder bekommert over kunstregelen en plannen, en zich uitstort, omdat het zich uitstorten moet.’ - Ook als uitgegevene Leerrede heeft zij niets, waardoor wij tot het strijken van eenig ongunstig vonnis zouden genoodzaakt kunnen worden.




Verhandeling over het Loodwit, door C.M. van Dijk, Apotheker, enz. Met eene Plaat. Te Dordrecht, bij Blussé en van Braam. 1829. In gr. 8vo. VIII en 88 bl. f 1-20.

De bekwame Utrechtsche Apotheker van dijk, die aan het Nederlandsch publiek reeds meerdere scheikundige stukjes geleverd heeft, behandelt in het voor ons liggend werkje de bereiding van het Loodwit, welke te voren een' zeer aanzienlijken tak van onze nationale nijverheid uitmaakte. Eerst schetst hij de gewone bereiding van dit fabrikaat in ons vaderland, vervolgens de bereiding van het Kremserwit in Duitschland; daarna handelt hij over de wijzigingen en veranderingen, die door sommigen bij de bereiding van het loodwit zijn voorgeslagen, en ontvouwt de werking van den azijn op het lood bij de bereiding van het loodwit, welke, volgens

{==204==} {>>pagina-aanduiding<<}
hem, waarschijnlijk, zoo als thenard en gay-lussac hebben gemeend, daarin bestaat, dat dezelve het lood eerst in azijnzuur-lood doet overgaan, hetgeen daarna door het koolstofzuur, waarmede de dampkring door de gisting van den mest der calcineerkasten bezwangerd is, ontleed wordt en in loodwit verandert. Hij prijst uit dien hoofde ook zeer het gebruik van wijnmoer aan. De beschrijving der bereiding van het loodwit te Clichy, in Frankrijk, besluit deze Verhandeling, welke wij aan de aandacht der Fabrikanten dringend aanbevelen.
De Schrijver vraagt in zijn Voorberigt verschooning voor overgeblevene taal- en drukfouten. Wij hebben er in het lezen eene aangetroffen, die wij hier ten nutte der lezers opteekenen: bl. 61, reg. 4 van ond., staat: daar dit zout door het koolstofzuur lood ontleed wordt; lees: door het koolstofzuur ontleed wordt.

Kort en grondig Onderwijs in het kweeken der meest gezochte Bloemgewassen. Gevolgd naar het Hoogduitsch van C.H. Kleeman. Systematisch gerangschikt, met de geslachts- en soortskenmerken en eenige Bolgewassen vermeerderd, door J.A.B. Kuyper van Waschpenning. Voorafgegaan van het Geslachtsstelsel van Linnaeus. Te Breda, bij F.P. Sterk. 1829. In kl. 8vo. V en 127 bl. f 1-:

Welk eene menigte van zaken voor slechts éé' gulden! De liefhebbers van jolie blonde, aimable Rosette, amie du coeur kunnen er uit leeren, hoe zij alle deze schoonheden in eene piramide kunnen rangschikken, en zich verlustigen in dit verrukkelijk gezigt. Wij kunnen dit boekje niet anders dan aanprijzen aan alle liefhebbers en minnaressen van Flora, en aan alle hoveniers, die bij deze botanomanie welvaren. Het is een regt onschuldig vermaak.
De vertaler, die dit boekie met eenige Bolgewassen

{==205==} {>>pagina-aanduiding<<}
vermeerderd heeft, is een ijverig onderzoeker der Nederlandsche Flora, en heeft zich in dit opzigt verdienstelijk gemaakt, door het eerst als Nederlandsche plant de Crocus vernus op te geven, door hem in de omstreken van Prinsenhage, bij Breda, ontdekt. Zijn naam is dus eene aanprijzing voor het praktisch goede, dat dit werkje, volgens zijn oordeel, behelst, hetgeen overigens met soortgelijke handleidingen het gewone gebrek aan wetenschappelijke waarde gemeen heeft, waardoor men dezelven alleen dàn naslaat, wanneer men eenige onderrigting omtrent het aankweeken eener plant verlangt. De systematische rangschikking is dus, onzes oordeels, een vreemd en althans vrij onverschillig kleed voor dergelijk een werkje, dat tot de wetenschappelijke plantenkennis in eene zeer verwijderde betrekking staat.

Tot hiertoe en niet verder! Staatkundige Beschouwing van Nederlands toestand, bij den afloop van het jaar 1829. Te Amsterdam, bij P. den Hengst en Zoon. 1830. In gr. 8vo. 80 Bl. f :-80.

Voortaan. Staatkundige Beschouwing bij den aanvang van het jaar 1830. Door den Schrijver van Tot hiertoe en niet verder. Te Amsterdam, bij H. Martin en Zoon. 1830. In gr. 8vo. f :-60.

Beide deze stukjes zijn gerigt tegen den gevaarlijken geest van het Zuiden, die, uit de vereeniging der Priesterkaste en der zich noemende Liberalen (meestal volslagene verwerpers van alle Godsdienst hoegenaamd) voortgekomen, het monster der zoogenoemde Unie heeft voortgebragt, hetwelk, zonder de standvastigheid des Konings en de sterke, maar noodzakelijke maatregelen van deszelfs Ministers, met zijnen vergiftigen adem reeds onze rust en welvaart, door dat gedrogt in het laatst van 1829 zoo zeer bedreigd, misschien geheel zou hebben vernield. Zij zijn in eenen monarchalen (of, zoo als

{==206==} {>>pagina-aanduiding<<}
de factie verkiest te zeggen, ministeriélen) zin geschreven, in den geest der Nederlandsche Gedachten. Van het begin der onlusten, in 1783, haalt No. 1 de zaak op. Hoe hij over de Franschen van 1795 denkt, moge het gezegde bewijzen: Geene redders kwamen ons, maar roovers. (Volkomen waar, mits men daarbij voege, niet individueel, maar roovers in massa en onder beleefde vormen.) Spoedig springt hij nu over tot de kostbare vrucht der overheersching, de herstelling der eendragt tusschen de beide partijen, die sedert twee Eeuwen de oude Republiek hadden verscheurd. Ongetwijfeld zou die eendragt niet alleen zijn bevestigd gebleven, maar ook de rijkste vruchten hebben gedragen, zonder de inlijving van Braband, dien twistappel, welken de Engelsche Ministers ons, als eene doos van Pandora, hebben geschonken! Ongelukkig, zegt de Schrijver, moest de vereeniging, door de onverwachte terugkomst van napoleon, overhaast worden, eer een voorloopig afzonderlijk bestuur de bijgevoegde gewesten naar derzelver geaardheid en behoeften genoegzaam kon hebben doen kennen. Ongelukkig toonde zich reeds dadelijk een slecht voorteeken voor de toekomst: op den wenk van een' Bisschop, die de uitsluitende heerschappij der Roomsche Godsdienst doorzetten wilde, keurden de meeste Notabelen uit België de nieuwe Grondwet af. Zoo had men gezien, wat de lange Spaansche en Oostenrijksche heerschappij in België voor vruchten gedragen had! - Nu gaat de Schrijver over, om de onderscheidene partijen in dat land te doen kennen. Het komt ons echter voor, dat hij te veel invloed, zoo wel als te veel gevaar, aan de
Pseudo-Liberalen boven de Papisten (*) toekent. De laatsten zijn eigenlijk de gevaarlijke vijanden, die zich van de eersten, als werktuigen, als middelen, bedienen: want

{==207==} {>>pagina-aanduiding<<}
het getal der Jakobijnen in België is nietsbeduidend; het zijn slechts eenige schreeuwers, jonge Advocaten, of zelfs nog vlasbaarden van studenten, die de afgezaagde brabbeltaal der Fransche Omwenteling in de woestijn zouden prediken, zoo de alvermogende Priesters thans - tot nader order - aan hunne leeken geen bevel gaven, om naar de taal der zoogenaamde vrijheid te luisteren, en derzelver leuzen te gebruiken. Immers, bij die, anders zoo zwakke, partij bevinden zich de gemakkelijkheid van te schrijven en in de Staten-generaal te spreken. Hoe jammerlijk het daarmede voor de Priesterpartij uitzag, eer zij het verbond met de Liberalen had aangegaan, zal men zich nog herinneren, als men bedenkt, dat de Heer sassen van isselt (!) destijds bijkans haar eenige orgaan was. Nu zijn alle de sprekers der factie vrome Pausgezinden, zelfs Ultramontanen, en van hunnen kant zoeken de Priesters de bevolking voor de vrijheid in beweging te brengen. Weldra echter zouden zij hunne tegenwoordige vrienden, na de overweldiging der Regering, zoo de Koning hun door zijne vastheid, de Ministers door hunne tijdige maatregelen den pas niet hadden afgesneden, ook wel hebben weten te lozen. Maar onze Schrijver ziet blijkbaar meer gevaar in de demokratisch-gezinde partij. Het is hem niet naar den zin, dat de Koning, niet alleen in Holland, maar ook in België, volstrekt naar geene voorgaande handelingen, zelfs naar geene denkwijze ten aanzien der Regering, vroeg, en gestrenger was in het toezigt op de aanstaande Roomsche Geestelijkheid, dan op de regtsgeleerde liberale studenten. Wat het eerste betreft: hoe loffelijk ook de bedoeling, en hoe verheven
het grondbeginsel zij, hetwelk de Regering daarbij geleid heeft, zoo kunnen wij toch niet anders dan betreuren, dat wezens als de celles en stassart, in stede eener Amnestie, waarop zij des noods hadden mogen hopen, nu gunsten en onderscheidingen ten deele vielen, en dat de eerste - de verachtelijkste der twee - zelfs naar Rome gezonden werd, om het Concordaat te sluiten, waarmede hij voor Neder-
{==208==} {>>pagina-aanduiding<<}
land het Trojaansche paard heeft ingehaald! - Maar de Schrijver valt blijkbaar op kleinigheden, of niet meer dan strikt regtvaardige maatregelen. Zoo zegt hij (bl. 20): ‘De Franschen en Spanjaarden, Portugezen, en wie al meer niet? waren in het Rijk toegelaten.’ Van de Franschen willen wij niet spreken; maar moest aan de slagtoffers van eenen ferdinand, eenen michiel den Slagter, door eene Nederlandsche Regering inwoning geweigerd worden? Welk een bekrompen denkbeeld! Inderdaad gaat de Schrijver - ook al om het misbruik, dat van het woord is gemaakt - in zijnen afkeer van het Liberalismus te ver. Inderdaad waren de menschen, die in Spanje de fnuiking der geestelijke en wereldlijke tirannij begeerden en de Inquisitie afschaften, geheel andere menschen dan de Pseudo-Liberalen in België, die met de outerslaven broederschap tegen de Regering maken. - Ten andere vindt er de Schrijver iets in, dat men te Brussel van le Roi des Pays-Bas spreekt. Is dit dan niet de titel des Konings? De ellendige dubbelzinnigheden der Franschen raken ons niet.
De Schrijver wilde, dat men de verkleefdheid aan de Regering door bijzondere belooningen zou hebben vergolden. Dit zou juist het middel geweest zijn, om het misnoegen te vermeerderen, en een voorwendsel - ja, laten wij zeggen, eenen grond te verschaffen. Was het Ministerie van villèle wel door iets zoo hatelijk aan de Fransche Natie, dan door deze onderscheiding? Maar daaruit ontstond immers de meening, ‘dat het loffelijk is, zich tegen de wettige staatsmagt te verzetten?’ (Tot hiertoe enz. bl. 66, 67.) Niet daaruit, maar uit de inblazingen der Geestelijken, die zulks uit naam der Kerk durfden beweren, en, al waren zij ook hare ongetrouwe tolken, nogtans bij de leeken maar al te veel gehoor vonden. De Schrijver noemt intusschen het veronachtzamen van de politieke gezindheid der ambtenaren onverschilligheid; hij wil, dat de Regering zelve door de drukpers hare beginselen voortplante; dat zij bij het Hooger Onderwijs de politieke gezindheidin aanmerking

{==209==} {>>pagina-aanduiding<<}
neme; en hij vindt in de Koninklijke Boodschap van den 11 December den waarborg, dat dit in 't vervolg het geval zal zijn.
Wij moeten echter erkennen, dit niet daarin te hebben kunnen vinden. De Koning zou zijnen post aan geenen ambtenaar onttrekken, die om financiéle redenen zijne stem aan het Budget geweigerd had, of die om eenige andere reden, ook in gewigtige onderwerpen, tegen het Bestuur adviseerde. Maar wanneer iemand eenen stelselmatigen, geregelden tegenstand tegen het Gouvernement organiseert; wanneer hij reeds deel heeft in een complot der Geestelijkheid, om den Koning der Nederlanden te behandelen gelijk de Bisschoppen der negende Eeuw Keizer lodewijk den Vromen, of zoo als die van Italié en Duitschland Keizer hendrik den IV, om den Koning tot eenen slaaf der Priesters te maken; wanneer een Oud-Prefekt van napoleon beweert, dat de Koning te veel noodelooze pensioenen geeft, terwijl hij, schaamteloos, voor eene driejarige tirannij over de Zuidhollanders 1800 gulden in 't jaar trekt, en nu, volgens zijne eigene leer, daarvan ontzet wordt; wanneer een Districts-Commissaris alles doet, om Godsdiensthaat te bevorderen, en de massa der Roomschgezinden, omdat zij de meerderheid uitmaken, tegen hunne Protestantsche medeburgers in 't harnas jaagt, - dat dan het Gouvernement dezen zijn vertrouwen onttrekt, dit is nog geen bewijs, dat de Koning niemand met een ambt begunstigen zal, wiens politieke gezindheid niet volkomen met die der Regering overeenstemt. In dit punt komt onze Schrijver ons wat te uitsluitend voor, en zou er van zijne leer ligt het schromelijkste misbruik kunnen worden gemaakt.
Nog blijkbaarder is dit in No. 2, Voortaan. Om zich in zijne stelling gelijk te blijven, keurt de Schrijver zelfs den revolutionairen maatregel der mannen van den 22 Januarij 1798 goed, die allen, die met hen niet eveneens dachten, niet slechts uit het Bestuur, maar zelfs uit de Kiesvergaderingen weerden. Eene Regering moet zich

{==210==} {>>pagina-aanduiding<<}
dus tot hoofd eener partij opwerpen? Tot zulke ongerijmdheden vervalt men door het volhouden van een valsch stelsel, hetwelk men toch zelve eenigzins moet wijzigen (bl. 16, vergeleken met bl. 19). Hij gaat verder over tot een betoog van de nuttigheid der bekende aanschrijving van den Minister van Justitie; wenschende, dat de andere Ministeriën een' dergelijken krachtigen maatregel hadden genomen. Hij beweert, dat het Artikel in de Grondwet, waarbij de vrijheid van drukpers wordt gewaarborgd, slechts vrijheid van voorafgaande censuur bedoelt, daar wel degelijk de verantwoordelijkheid daarbij wordt bepaald. Dit heeft zekerlijk veel voor zich, mits het niet te ver worde uitgebreid; want anders zou het uitgeven van boeken (indien eene wet b.v. scherpe bepalingen maakte omtrent de beoordeeling der daden, zelfs van administrative ligchamen) daarom niettemin zeer belemmerd worden, daar men zich toch niet gaarne ieder oogenblik regtsgedingen wil op den hals halen. Maar zekerlijk gaat men aan den anderen kant ook veel te ver, en de tegenwoordige losbandigheid der drukpers in het Zuiden is tot die hoogte - men zou mogen zeggen tot die razernij - gestegen, dat het laissez faire daaromtrent eene misdadige verwaarloozing zou zijn van de belangen des Vaderlands.
Omtrent de Onderwijzers hecht den Schrijver ook zeer veel aan de staatkundige denkwijze. Ééne uitdrukking heeft ons zeer getroffen; en wij twijfelen niet, of zij is den Schrijver onbedachtzaam uit de pen gevloeid. Hij zegt, op bl. 35 en 36: ‘De behoedende zorg bij het openbaar onderwijs is hoogstgebrekkig, zoo lang zij zich bepaalt tot het onderzoek van enkele kundigheden of zedelijk gedrag. Die in beiderlei opzigt meest uitmunt, kan juist uit dien hoofde meest ongeschikt zijn om der jeugd echt vaderlandsche gevoelens in te boezemen.’ Hoe! uit dien hoofde? dus om zijn uitmuntend zedelijk gedrag een minder goed opvoeder? Maar nog eens, de Schrijver kan dit zoo niet bedoelen.
Wij gelooven dit te eerder, omdat inderdaad de stijl

{==211==} {>>pagina-aanduiding<<}
van beide boekjes hoogst gebrekkig is. Somtijds stonden wij in twijfel, of de opstellen - althans van No. 1 - niet oorspronkelijk in 't Hoogduitsch gesteld waren; iets, waarvan zij vele blijken dragen. Ten minste de volzinnen zijn bovenmatig lang, ingewikkeld en moeijelijk, juist zoo als tegenwoordig in Duitschland. (Men zie slechts Tot hiertoe enz. bl. 4. Eindelijk - tirannij. Bl. 6. Wanneer het - regenten. (Een volzin van 22 regels). Bl. 10. Verschil - vereischende, 24 regels, en daarenboven bijkans niet te verstaan. Bl. 35. De Ministeriéle Verantwoordelijkheid tot bl. 36. moest zijn. - Voortaan, bl. 36: ‘Wij prijzen het in den, met alles te boven gaande regtzinnigheid geloovigen, Katholijk, dat hij volkomene vrijheid verlangt in de keuze van leermeesters voor zijne kinderen, wanneer hij te goeder trouw vermeent hunne toekomende zaligheid in de waagschaal gesteld te zien, alleen door de zijdelingsche indrukken, welke zij bij overigens daarmede niets gemeens hebbend onderwijs van niet regtzinnigen zouden kunnen ontvangen.’ Welk een volzin! en hoe vreeselijk hard is ook het woord (Tot hiertoe, bl. 7.) waarheidschuwe schotschriftschrijvers! - Waarlijk, de Schrij ver wil de zorg der Regering over zoo vele punten uitgestrekt hebben; zij mogt dan ook wel daarvoor waken, dat hare verdedigers, wat de voordragt betreft, in de moedertaal niet zoo ver bij hare bestrijders in het Fransch achterstaan!
Wij meenen den algemeenen inhoud en strekking van deze boekjes te hebben aangeduid. De bedoeling is zekerlijk goed; maar de voorgeschrevene maatregelen gaan, naar het ons voorkomt, te verre. Men zorge, niet te vervallen tot diegenen waarvan horatius zegt: Dum vitant.... men zal zich het overige wel herinneren.






{==212==} {>>pagina-aanduiding<<}

Nederlandsche Gedenkpenningen verklaard, en met verdere Bijdragen tot de Penningkunde uitgegeven, door Jeronimo de Vries en Johannes Cornelis de Jonge, Leden van de Tweede Klasse van het Koninklijk Nederlandsche Instituut. In 's Gravenhage en te Amsterdam, bij de Gebroeders van Cleef. 1829. In gr. 4to. 130 Bl. f 10-:

Onder de wetenschappen, welke na de gelukkige herstelling van ons Vaderland met vernieuwden lust en ijver beoefend zijn, behoort ook de Penningkunde. De nuttigheid van deze studie is zoo algemeen erkend en zoo dikwijls betoogd, ook nog zeer onlangs door den ijverigen en bekwamen p.o. van der chys, dat er wel niemand zal gevonden worden, welke daaraan twijfelt. Met veel vreugde ontvingen wij de aangekondigde bijdragen, en de namen van de vries en de jonge leverden ons genoegzamen waarborg op voor eene naauwkeurige en smaakvolle behandeling van hun onderwerp, waarin wij dan ook niet teleurgesteld zijn.
Het oogmerk der uitgevers is, bijdragen te leveren tot van mieris en van loon, en zich voornamelijk te bepalen tot Nederlandsche Penningen en Munten, die niet afgebeeld, beschreven noch bekend, of het niet aldus zijn. Zij hechten zich noch aan vaste orde van jaren, noch aan bijzondere soort. Zuidelijke en Noordelijke gewesten verbinden zij liefst. Zij zullen de medehulp van anderen, behoudens hunne vrijheid, dankbaar aannemen. Hunne beschrijving is eenvoudig; maar zij binden zich aan geene beknoptheid, waar zij lust vinden tot uitweiding. Daarenboven zullen zij onderscheidene inlichtingen, berigten, stersgevallen en belangrijke mededeelingen geven van wat er omtrent zaken en personen, tot dit vak behoorende, voorvalt. Uitgekomene werken, opbrengst van verkochte kabinetten, aankondiging van veilingen, die plaats zullen hebben, aanwijzing, navorsching, aanvragen, opmerkingen, alles tot het vak betrekkelijk, ligt in hun bestek. Het werk zal van tijd tot tijd, echter onbepaald, worden voortgezet. Om vreemdelingen te believen, is dit eerste stuk ook in het Fransch vertaald, en zal afzonderlijk in het licht gegeven worden.
Wij hebben dus kortelijk, en bijna met de woorden van

{==213==} {>>pagina-aanduiding<<}
de uitgevers zelve, verslag gegeven van eene belangrijke en ons vaderlandsch hart streelende onderneming; hopen, dat de Heeren de vries en de jonge leven, gezondheid, lust en aanmoediging in ruime mate mogen genieten, om hunnen arbeid voort te zetten, en noodigen alle kenners en liefhebbers der Penningkunde uit, om hunne bijdragen te leveren tot stoffering van een Magazijn, hetwelk voor Nederlanders bijzonder zoo veel aangenaams en leerrijks ter beschouwing nu reeds oplevert, en meer en meer zal opleveren. Het verhandelde in dit eerste stuk geeft reeds veel stof tot gissen en nadenken, en er is hier en daar veel duisterheid en onzekerheid in het uitleggen van eenige penningen overgebleven, waarop de uitgevers dan ook de aandacht der lezeren gevestigd, en de moeijelijkheden, gelijk anders wel eens gebeurt, niet ontveinsd hebben. Er is ons wel eens eene gissing in den zin geschoten, maar niet van dien aard, dat wij het der moeite waardig rekenden, dezelve mede te deelen. Alleen merken wij het volgende aan wegens den penning, voorkomeede Plaat III, No. 1: dat wij op de keerzijde den berg Etna meenden te zien, en dachten aan het Virgiliaansche liquefactaque saxa sub auras. Erigit eructans. Die penning is geslagen ter eere van gillis hooftman, een vermogend koopman en vriend van willem den I. Op de keerzijde ziet men een schip, onder een' steenregen zeilende, gelijk de uitgevers het verklaren, en deze woorden op het veld in een' versierden band: Ha lof sy min got. Het komt ons voor, dat deze spreuk door omzetting van letters gemaakt is uit den naam van gilis hooftman, welke soort van Anagrammatismus in die tijden en later veel gebezigd werd.




Gedachten over het verband tusschen de godsdienstige en zedelijke beschaving der Egyptenaren, van P. van Limburg Brouwer. Te Amsterdam, bij P. Meijer Warnars. In gr. 8vo. 351 Bl. f 3-60.

In de Godenleer der Egyptenaren vindt men eene vermenging van overleveringen, ontstaan uit sterren- en natuurdienst, en uit de vergoding van merkwaardige menschen; eene kennelijke tegenstelling van een goed en kwaad beginsel, schoon zonder eenige stellige aanwijzing, dat dit, althans

{==214==} {>>pagina-aanduiding<<}
uit een zedelijk oogpunt beschouwd, den grondslag hunner Godenleer hebbe uitgemaakt. Hunne Godsvereering had haren oorsprong meer in dankbaarheid dan in vrees; in de heilige overleveringen zijn verscheidene trekken, welke op iets beter dan grof eigenbelang schijnen te wijzen, en hunne Goden in dezelve worden als voorbeelden van edele menschlievendheid voorgesteld, zonder dat men zich daarom geregtigd vinde, te gelooven, dat zij, alleen met een zedelijk doel, aldus zijn voorgesteld geworden. Voorts blijkt het, uit de berigten der oude Schrijvers, dat men vrij algemeen aan een hooger bestuur, 't zij dan als noodlot, 't zij geheel van de Goden onafhankelijk, geloofd heeft; dat men echter, hierbij, van den zedelijken invloed dier Goden op de handelingen der menschen, als wrekers van het onregt en belooners der deugd, en zelfs van hunne eigene goede hoedanigheden, soms zeer onvolkomene begrippen had; hoewel men zich toch, klaarblijkelijk, ook waardige denkbeelden van hen vormde; terwijl de gebeden, geloften en offeranden, zoo wel die, welke het den Goden onaangename vernietigden, als die, door welke men hun het edelste der gaven, als wezenlijke opoffering, aanbood, ten bewijze strekken van het gevoel der afhankelijkheid van hunne magt.
Doch omtrent dit alles wordt opgemerkt, hoe moeijelijk het is, met zekerheid op te geven, wat waarlijk volksdenkbeelden waren, en wat meer tot de Priesterleer behoorde. Ook uit het land zelf, uit het klimaat, uit den aanleg der inwoners en den toestand der maatschappij, bleek het, welk een invloed, hier, eene afgezonderde klasse van geleerden op het volk hebben kon, en, zelfs, hebben moest. De groote invloed der Priesterkaste doet vermoeden, dat niet alleen de fabelen zelve door hen gewijzigd zijn geworden, maar dat ook vele van die denkbeelden, welke wij, als den Egyptenaren eigen, bij de Schrijvers aantreffen, voornamelijk op hunne rekening moeten gesteld worden. De moeijelijkheid, om hierover juist te oordeelen, ziet men vermeerderd door het gebrek aan Dichters en zoodanige Schrijvers, die ons met den eigenlijken volksgeest zouden kunnen bekend maken. En, overgaande tot het onderzoek, hoedanig wel de invloed, ten opzigte van de Godsdienst, en door middel van dezelve, op de zedelijkheid des volks mogt geweest zijn, vestigt zich de overtuiging, dat men, zeker, behalve de eerste vorming en beschaving der ruwere ingezetenen, den Priesteren verschei-
{==215==} {>>pagina-aanduiding<<}
dene goede inrigtingen schijnt te moeten dank weten; maar dat, aan den anderen kant, schoon men ook, uit de onzedelijkheid van sommige feesten, geene gevolgen, te hunnen nadeele, mag afleiden, men toch ook veel reden heeft, om te denken, dat zij zich meer met zinnebeeldige uitleggingen bezig gehouden, dan zich beijverd hebben, om Godewaardige begrippen en ware zedelijkheid onder de menigte te verspreiden. Eindelijk ziet men, dat, hoezeer veel van het zinnebeeldige, in de Egyptische Godsdienst, aan de algemeene zucht der oude volken, en bijzonder der Oosterlingen, voor het zinnebeeldige en duistere schijnt te moeten toegeschreven worden, het echter niet onwaarschijnlijk is, dat de Priesters dit zinnebeeldige, met opzet, tevens hebben aangewend, om hunne Natuurdienst daaronder te verbergen; terwijl zij,
misschien, in zoo verre aan het volk geen nadeel toebragten, dat zij aan hetzelve de meer letterlijke uitlegging der fabelen overlieten, die daardoor zeker meer geschikt werden, om voorbeelden ter navolging op te leveren, dan wanneer men alles, zinnebeeldig, op sterrekunde en kennis der natuur terugbragt. In allen geval heeft men niet kunnen ontdekken, dat door deze zinnebeelden, en zelfs door de geheimzinnige plegtigheden, op de verhevene plegtigheden van Gods eenheid gedoeld werd.
Hoe verder het onderzoek voortgaat, hoe duidelijker de Schrijver meent ingezien te hebben, dat, onder de bijzonderheden, den Egyptenaren eigen, vooral ook behoorde eene levendige en sterke begeerte tot het bewaren van het stoffelijk overblijfsel hunner dierbare afgestorvenen, zoodat zij met regt konden gezegd worden nog met hunne voorvaderen te blijven leven, (eene zucht, die zoo sterk was, dat men dezelve kon aanwenden, 't zij om daardoor, op eene nuttige wijze, zedelijkheid en orde te bevorderen, 't zij alleen om er staatkundige oogmerken mede te bereiken;) dat zij, tevens, veel schijnen te hebben nagedacht over den staat der ziele na den dood des ligchaams, waaromtrent twee hoofddenkbeelden bij hen aangetroffen worden, de leer der zielsverhuizing, en het geloof aan eene benedenwereld, bestuurd door de twee voorname Godheden, welke ook als de Goden der levenden, door geheel Egypte, vereerd werden; dat het zeer waarschijnlijk is, dat de eerste voorstelling mede aanleiding gegeven hebbe tot de zoo algemeen in Egypte verbreide Dierdienst, (hoezeer ook, waarschijnlijk, oude Fetischen-
{==216==} {>>pagina-aanduiding<<}
dienst, de nuttigheid der bijzondere dieren, en de zucht, om, door dezelve, zinnebeeldig, eenige eigenschap der Godheid, aan welke zij geheiligd waren, uit te drukken, daarop een' merkbaren invloed gehad hebben;) dat er, ja, eenige wenken bestaan, omtrent de betrekking der voorstellingen, aangaande den toestand der afgestorvenen, op de zedelijke beschaving en denkbeelden; maar dat, zoo men al mogt vooronderstellen, dat de Priesters, 't zij in de lofredenen op de gestorvenen, 't zij in sommige afbeeldingen, van de leer van belooning en straf, in een volgend leven, gebruik gemaakt hebben, om weldadig op de zedelijkheid des volks te werken, zij echter, hier zoo wel, als ten opzigte van de denkbeelden omtrent de Godheid, dit doel, in hunne zinnebeeldige verhalen, voorstellingen en plegtigheden, niet altijd hebben in het oog gehouden.
Dit is, kortelijk zaamgetrokken, de slotsom der onderzoekingen en overdenkingen, welke de geleerde Auteur in het voorliggende werk heeft te boek gesteld. Lezers, die reeds eenigermate bekend waren met het oogpunt, waaruit de Heer van limburg brouwer, bij voorkeur, de overblijfselen der Grieksche en Romeinsche oudheid beschouwt, weten, dat hij gewoon is vooral te letten op de denkbeelden, die zoo uitnemend geschikt zijn ter versterking van den indruk, aan deze soort van gedichten bijzonder eigen. Dit alles is in de voorrede van dit belangrijk werk breeder ontwikkeld. Een heerlijk, veelomvattend plan deed zich voor hem op: het onderzoek naar den oorsprong en den voortgang van de denkbeelden der oude volken, aangaande de betrekkingen tusschen God (hoedanig zij zich dien dan ook voorstelden) en den mensch, en den invloed dier denkbeelden op hun bestaan hier op aarde, op hun verstand, hunne zedelijkheid, hunne kunsten en wetenschappen. Doch dit plan kon zich slechts aan hem opdoen; de uitvoering hield hij boven het bereik zijner krachten, en ook van het gewone levensperk. Hij liet dus het uitwerken van dit ontwerp aan anderen over, bepaalde zich bij de Grieken en Romeinen, en beperkte zijn onderzoek tot zijn geliefkoosd onderwerp - het verband tusschen godsdienstige en zedelijke beschaving. Tot voorbereiding voor zijn werk behoorde, natuurlijk, Egypte, dat wonderland, waaruit de Vader der Geschiedenis, en zoo vele anderen met hem, den oorsprong van zoo vele Grieksche voorstellingen en mythen afleiden, en waardoor zelfs de Go-
{==217==} {>>pagina-aanduiding<<}
denleer van verscheidene Aziatische volken blijkbaar is gewijzigd geworden, en wel bijzonder van die, welke den meesten invloed op de Grieksche Mythologie gehad hebben. Onder het werken kon de Heer brouwer zich niet onthouden, om zijne onderzoekingen meer bijzonder tot Egypte zelve te bepalen, dan wel noodig was, om zich alleen voor zijne studiën over Griekenland voor te
bereiden. Zoo dan ontstond van lieverlede dit boekdeel, hetwelk de Schrijver eindelijk besloot, als een voorlooper, aan zijn ander werk te laten voorafgaan. Hij kon dit met des te minder schroomvalligheid doen, dewijl hem, bij Egypte, de taal niet in den weg stond. Hetgeen wij van Egypte kunnen weten, moeten wij meest uit Grieksche Schrijvers, en, voor zoo ver ons dit mogelijk is, uit de, tot nog toe, grootendeels slechts door hunne afbeeldingen tot ons sprekende, gedenkteekenen putten. Dat wij de Hieroglyphen (zegt de Heer brouwer, bl. IX der Voorrede) niet anders, dan met behulp van young en champollion, lezen kunnen, zal men niet wel als eene reden kunnen opgeven, om ons onbevoegd te verklaren, onze denkbeelden over de Egyptische oudheid mede te deelen.
De Schrijver heeft zich, uitsluitend, bij de oude Egyptenaren onder de pharaonen bepaald; daar de aanleiding tot dit werk alleen was het onderzoek naar den invloed, dien de Egyptische wijsheid op de oude Grieksche voorstellingen kan gehad hebben. Men weet, dat het eene der voornaamste aanbevelingen voor de Grieksche Wijsgeeren was, Egypte bezocht te hebben; en de meesten durfden niet eerder, voor hunne landgenooten, als leeraars en volksverlichters optreden, vóór zij in alle wijsheid der Egyptenaren onderwezen waren. Lycurgus en solon, pythagoras en plato, democritus en eudoxus, allen toch zochten (volgens getuigenis van diodorus van sicilie, Tom. I. p. 107. der uitgave van p. wesselingh) in Egypte de bronnen van de wetenschappen en kunsten, die zij beoefenden; en, schoon het ook allezins onzeker is, of wel al diegenen in Egypte geweest zijn, die er door de Grieksche Schrijvers worden heengezonden, deze berigten zelve zijn toch een bewijs, hoeveel gewigt men aan het bezoeken van dit wonderland hechtte. Evenwel moet men, hoe zeer de waarheid van dit gezegde onder anderen ook uit de plaatsen, welke giphanius in de voorrede zijner uitgave

{==218==} {>>pagina-aanduiding<<}
der Odyssca van homerus bijbrengt, veeleer versterkt dan verzwakt wordt, geen onbepaald gezag hechten aan de verhalen van Schrijvers, die op eenen al te verren afstand van tijd en gelegenheid geleefd hebben, om over dergelijke zaken met genoegzame kennis te hebben kunnen oordeelen; en zoo gaf het ons dan ook eenige verwondering, door een zoo oordeelkundig Geleerde als de Heer brouwer, de plaats uit den Griekschen Romanschrijver (want zoo iets was hij) heliodorus, Aethiopica, II, 27, te zien bijbrengen: Ἀιγύπτιον γάρ ἄκουσμα καὶ διήγημα πᾶν Ἑλληνικῆς ἀκοῆς ἐπαγωγότατον. Op gelijke wijze vindt men bl. 100, in de aanteek., eene plaats, door cudworth ten voorbeelde bijgebragt, uit het XIIIde boek van Hermes. Wie is hermes? Voor cudworth was dit een werk van onbetwijfelbare echtheid; maar mosheim, en vooral de verdienstvolle Schrijver der aanteekeningen op dat werk, moesten zulke door de Kerkvaders verdichte boeken, wier nietigheid door den grooten l.c. valckenaer, in zijne Diatribe de Aristobulo Judaeo, in 1806 door wijlen Prof. j. luzac te Leiden in druk uitgegeven, zonneklaar aan den dag gelegd is, nimmer als gezaghebbende bronnen der Geschiedenis bijgebragt hebben. Wil men tot zulke onkritische dwaalwegen terugkeeren, (en ook dit is, bij zoo vele reactiën, welke wij beleven, zeer mogelijk) dan
moet men de Sibillijnsche boeken, de Orphische schriften, en een aantal werken, die in lateren tijd door Sophisten op naam van oude Schrijvers verdicht zijn, altemaal maar als echt en van den ouden stempel aannemen. Eenige jaren geleden waren ongeloof en toomelooze twijfelzucht in de Letterkunde aan de orde van den dag; thans is eene onbegrijpelijke ligtgeloovigheid in de plaats getreden; men mag, met den geestvollen Franschen Blijspeldichter, zeggen: ‘L'un et l'autre excès choque.’ Intusschen is dit geen verwijt, hetwelk tegen den kundigen Schrijver van het onderhavige werk mag gerigt worden. Het verdient den dank van alle beminnaars en beoefenaars der Letteren, wie het te doen is om de groote vraagstukken der oudheid uit een zelfstandig oogpunt beschouwd te zien. En, voorzeker, deze verdienste komt den Heere van limburg brouwer in ruime mate toe, zijn' arbeid wèl besteed te hebben; en wat de Schrijver zegt, is de uitkomst van eigen onderzoek, en wordt steeds met die zedigheid voorgedragen, welke de onafscheidbare gezellinne van alle ware geleerdheid blijft.





{==219==} {>>pagina-aanduiding<<}

Verzoekschrift betrekkelijk het Lager Onderwijs, ingezonden aan de Tweede Kamer der Staten-generaal; door Th. van Swinderen, Schoolopziener in het eerste District der Provincie Groningen en Secretaris van de Commissie van Onderwijs in dat Gewest. Te Groningen, bij J. Oomkens. 1829. In fol. 12 Bl. f :-40.

Het motto op den titel is geleend van hinlópen: Het is pligt geworden om te spreken, opdat men aan ons stilzwijgen geene verkeerde uitlegging geve. Dit geëerde Lid der Tweede Kamer had regt, zoo te spreken. Doch indien iedereen meent, dit regt in gelijke mate te bezitten, zal het misschien nog Petitiën regenen. Nu ja, dat is goed in de Tweede Kamer der Staten-generaal.... maar daarbij blijve het. Want, zonder tot de Commissie der Petitiën te behooren, evenwel verslag over Petitiën te moeten indienen, is het allerlastigste van alle lastige beroepen. Gedrukte Petitiën wenschen wij geene.... vooral niet in den Boekhandel.
Ook deze gedrukte Petitie had, uit dit oogpunt beschouwd, naar ons inzien, wel ongedrukt kunnen blijven. Over eene Conceptwet, omtrent welke van Regeringswege nog geene inlichtingen zijn medegedeeld, eene Petitie in te dienen, is bovendien, naar het ons voorkomt, eenigzins voorbarig; vooral daar Art. 3. No. 10., vergeleken met Art. 4, eenen wenk geeft, om elders te verzoeken, dat de Gemeentebesturen verhinderd worden, de bestaande scholen te benadeelen. Hiervoor kan, en, indien het bewezen worde door Schoolopzieners, dat dit misbruik van invloed en magt werkelijk bestaat, zal ook onze Koning zorgen, wiens voortreffelijke Boodschap aan de Tweede Kamer alle weldenkenden ook op dit punt moet geruststellen. En wat aangaat de rondventers van onderwijs aan de huizen, alias Huisonderwijzers, hierover zeggen wij nu niets meer. Doch ook de Schoolopzieners kunnen hier iets, ja veel doen, door die rondventers, die scholen volgens Art. 3 en 4 der wet hebben, in hunne school te doen blijven, en bij te doene examens, naar een Reglement, door den Koning gegeven of bekrachtigd, dergelijke amphibiën te verhinderen kwaad te doen.
Indien Schoolopzieners zorgen, dat de wetten, die duidelijk moeten spreken, en op het stuk van lager onderwijs nog

{==220==} {>>pagina-aanduiding<<}
al wel zijn, door geene geregtigden of ongeregtigden tot de aanstelling van Schoolmeesters ontweken of overtreden worden, dan loopt alles nog al tamelijk wel af. Zoo zal het wel blijven, wanneer onze Koning door de Schoolopzieners, zonder voor iemand te vreezen, maar goed wordt ingelicht. Dit zegt Recensent, die Schoolopziener noch Burgemeester is, op grond van eigene ondervinding. Hiervan genoeg.




De Wetten op het Lager Onderwijs in het Koningrijk der Nederlanden geschiedkundig beschouwd als een eigendom der Noord-Nederlanders, en de geest en strekking dier Wetten opvoedkundig verdedigd, door P. de Raadt. Te Rotterdam, bij J. van Baalen. 1830. In gr. 8vo. 104 Bl. f 1-10.

Geestelijke Monopolie is lijnregt gekant tegen alles, wat de onregtmatigheid en onbevoegdheid dier monopolisten aan het licht kan brengen. Het Schoolonderwijs, te gelijk met de zuivering van den geestelijken Augiasstal door luther met goed gevolg ondernomen, is daarom vooral ook een steen der ergernis voor hen, die bij het branden van een flaauw lamplichtje de grootste voordeelen trekken. De Hervorming heeft aan het vaderlijk gezag de vrijheid gegeven, om het onderwijs wezenlijk te laten toedienen aan kinderen, die het voor zich, niet voor quasi-vaders (Jezuiten en dergelijke benden) behoeven.
Geen wonder dus, dat de herstellers van Nederlands burgerlijke vrijheid, door gepast onderwijs, ook de geestelijke vrijheid handhaafden, en dat zij, evenzeer voor de laatste, als voor de eerste, de nadrukkelijkste verordeningen op de geschiktste wijze gemaakt hebben. Dit werkje van de raadt wijst geschiedkundig aan, dat in Noordnederland, door Vader willem en vervolgens, als steun voor de onafhankelijkheid van den Staat, het volksonderwijs zeer wijselijk behartigd is geworden. Met volle ruimte prijzen wij dit boekje algemeen aan. Onderwijzers der jeugd, vrienden van het vaderland en allen, die niet gaarne onder geestelijke magt zuchten, zullen hun geluk, bij het lezen van dit werkje, naar waarde achten, en den Heer de raadt voor zijne genomene moeite bedanken. Men zal overal bevinden, dat hij

{==221==} {>>pagina-aanduiding<<}
niet te veel beloost, maar meer geeft, dan men zou verwachten. Indien het den Unionisten (unio Jezuitisch te verklaren a non uniendo) om waarheid te doen is, zullen zij, bij het lezen van dit geschrift, zich schamen, de edelste vrijheid te hebben willen vermoorden. Doch wat weten zij van schaamte, die (misschien) weten, dat de regtvaardige aristides door hen, die noch den man kenden, noch zijnen naam schrijven konden, veroordeeld werd, juist omdat hij als regtvaardig geroemd werd? Waar het Schoolonderwijs op den laagsten trap staat en met opzet gehouden wordt, dáár is oproer, zelfs tegen de regtzinnige Gouvernementen, circumspice. Zie rond, Nederland! Het onderwijs, niet losbandig maar vrij, maar dan ook niet ingehouden of verminkt, is een sterke dam tegen den stroom van alle dwingelandij der Geestelijken. Dit gevoelen de Geestelijken het meest. Hinc illae querelae raucique Clamores; dat is: vandaar al die fraaije Petitiën.

Esquisses Poétiques de l'Ancien Testament, par A.L.C. Coquerel, Pasteur de l'Église Wallonne d'Amsterdam. Amsterdam, chez les Héritiers H. Gartman et S. Delachaux. 1829. 8vo. 123 p. & Préf. XXIV p. f 1-42.

‘Il faut l'avouer; un préjugé règne contre nous [Protestans]: on accuse en général le Protestantisme d'être très peu poétique, très peu favorable à la poésie et aux arts.’ Dit zegt de Eerw. coquerel, bl. X der fraai geschrevene, welberedeneerde en belangrijke voorrede voor deze zijne dichterlijke keurstoffen uit het Oude Verbond. Tot wederlegging dier beschuldiging, en staving zijner stelling, dat het Catholicisme veeleer den bloei der kunsten benadeelt en den zuiveren smaak bederst, wordt met groote scherpzinnigheid de invloed van Catholicismus en Protestantismus op de beoefening der fraaije kunsten, in gezegde voorrede, onderzocht, en het pleit ten voordeele der Protestantsche Godsdienst beslist. De aangekondigde bundel moet eene proeve leveren van de dichterlijke waarde der Bijbelsche geschiedenissen, en beantwoordt goed aan het oogmerk. Aanteekeningen, die veelal van belezenheid en kennis der godgeleerde wetenschappen getuigen, achter het werkje geplaatst, dienen deels tot opheldering, deels tot bewijs van des Dich-
{==222==} {>>pagina-aanduiding<<}
ters denkbeelden. Het doet Recensent niet weinig genoegen, ook onzen van der palm hier en daar te vinden aangehaald.
Niet alles is even fraai. Le premier trépas b.v. heeft doorgaans meer van den toon des Redenaars, dan van dien des Dichters. Afdeeling II van dat stuk is te breedvoerig: indien alles hier meer kort, krachtig en ineengedrongen ware, dan zou het treffender wezen. Ook is dat eigen stuk niet vrij van prozaïsche plaatsen, b.v.:

Personne n'était mort.... Le Seigneur avait dit: 
La poudre doit rentrer en poudre, 
Mais le monde envain l'entendit. 
Il faut voir un corps se dissoudre, 
Pour comprendre, Seigneur! l'irrévocable édit. 

En verder:

Quel esprit, par la foi se laissant emporter, 
Quand la mort de ce monde était encore absente, 
A pu se la représenter? 

Waarom niet liever? (want het stuk is in vrije maat):

Le vrai tableau s'en aurait su tracer? 

Tot aanbeveling dezer verzameling schrijft Recensent de volgende gelukkige plaatsen uit verschillende dichtstukken over:

	Le tombeau d'Adam.
Mille Edens dissolus ont remplacé le tien, 
En orgueil, en mensonge, en délices fertiles; 
Chaque vice à son gré s'est arrangé le sien, 
Où ne manque jamais le poison des reptiles. 
 
L'arbre aux fruits défendus, invisible, est debout! 
Sa racine en tous sens plonge au sein de la terre, 
Et s'enlace aux cercueils qu'elle heurte partout, 
Comme un vaste réseau qui les presse et les serre. 

Le culte d'Abel is schoon van het begin tot het einde, b.v.:

Un cadavre est-il une offrande 
Digne du Souverain des cieux? 

{==223==} {>>pagina-aanduiding<<}

La mort vient, quand sa voix commande; 
Mais la mort est triste à ses yeux. 
Qui donc le premier osa croire 
Qu'orné de bandeaux solennels, 
Le trépas, utile à sa gloire, 
Devait attrister ses autels? 
On donna les premiers exemples 
Du sang ruisselant dans les temples, 
Quand l'homme sût l'art d'égorger; 
Et d'un culte que Dieu déteste, 
Peut-on voir l'inventeur funeste 
En Abel, le premier berger? 

Les adieux de Jephté is een meesterstuk: Il faut mourir, o fille infortunée! Aldus begint het. Hoe veel waarheid behelst het 7de couplet:

Pour te sauver, c'est assez qu'un oracle 
Rompe un serment par le ciel entendu.... 
L'arche est muette au fond du tabernacle; 
Le serment tient, et ne m'est pas rendu. 

En nu het slot, couplet 15-19:

L'autel s'embrase, et la flamme s'élève; 
Aux voeux d'un père Isaac est soumis; 
Abraham pleure en saisissant le glaive.... 
O mon enfant, il n'avait rien promis! 
 
Je sais combien notre gloire diffère, 
Mais quelque honneur que mérite sa foi, 
Il lui restait le fils de l'étrangère (Ismaël); 
Plus malheureux, je n'ai d'enfant que toi! 
 
Et Dieu, content de sa persévérance, 
Du haut des cieux a retenu sa main.... 
O mon enfant, quelle douce espérance 
S'offre à mon coeur, et le remplit soudain! 
 
Viens!.... L'autel fume, et ce signal t'invite. 
Viens! Dieu connaît mon ardent repentir.... 
L'Ange des cieux peut descendre si vîte! 
La voix des cieux peut encor retentir! 

{==224==} {>>pagina-aanduiding<<}

Viens!.. J'ai cru voir s'entrouvrir ce nuage.... 
Viens!... Ecoutons...! Est-ce la voix de Dieu? 
Angel apparais, et rends moi ton message!.... 
Le ciel se tait.... adieu, ma fille, adieu! 

Om te zwijgen van andere schoone stukken, gelijk Job et Satan, David, en le deuil de Ritspa; hoe veel moederlijk gevoel is er in deze regels van Peninna tot Hanna: (Les deux mères.)

L'heure est si courte, quand on veille, 
Heureuse, près de son berceau! 
On aime tant, quand il sommeille, 
En écarter l'étroit rideau, 
Presser le duvet de sa couche, 
S'élancer, s'il vient à gémir, 
Et d'un lait pur mouillant sa bouche, 
Longtemps le regarder dormir! 

En verder, hoe grievend dan ook voor Hanna:

Si tu le veux, de mes tendresses 
Sois encor le triste témoin; 
Mais songe que de tes caresses 
Mes jeunes fils n'ont pas besoin: 
Des embrassemens dont leur mère 
Les couvre cent fois dans le jour, 
Les froids baisers d'une étrangère 
Imitent mal l'ardent amour. 

Maar hoe veel edeler zijn deze regelen van Hanna, die buiten Peninna's weten moeder was geworden van Samuël:

De tes mépris je ne me souviens plus. 
Mais il m'en coûte peu d'être si généreuse, 
Et la joie a guéri cette plaie en mon coeur. 
Pardonne seulement si je parais heureuse: 
Hélas! tu n'as point su me cacher ton bonheur. 
 
Cet amour maternel qui m'émeut et m'enflamme, 
Cet amour si touchant et pour moi si nouveau, 
Ne laisse aucune place à la haine en mon ame; 
O Dieu! peut on haïr à côté d'un berceau! 

Het bovenstaande zal genoeg zijn, om dezen bundel in zijne waarde te doen kennen.





{==225==} {>>pagina-aanduiding<<}

Herinneringen uit den Brabandschen Oorlog, de eerste Veldtogten van Dumourier in de Brabandsche Provinciën, een veeljarig verblijf te Konslantz en in Hongarije, van Paul Heermans, gewezen Adjoint, dienstdoende Aide de Camp bij de Generaals Dumourier en Valence. Te Leiden, bij J.W. van Leeuwen. 1829. In gr. 8vo. XII en 304 bl. f 3-15.

In het onderhavige boek wordt aan ons lezend publiek een oorspronkelijk Nederlandsch werk aangeboden, hetwelk door eenen krijgsman, die vele en belangrijke gebeurtenissen in en buiten ons vaderland heeft bijgewoond, geschreven is, en reeds daarom waardig is, de aandacht tot zich te trekken. De Heer paul heermans, behoorende tot een bekend en geacht geslacht in het tegenwoordige Noordbraband, begint zijne militaire loopbaan, bij gelegenheid der binnenlandsche onlusten in het jaar 1787, als Luitenant bij het corps van den beruchten Rijngraaf van salm, wijkt na den inval der Pruisen naar Frankrijk uit, neemt vervolgens deel aan den oorlog der Brabandsche Patriotten tegen Keizer jozef II, dient na het eindigen van dien opstand in het Fransch-republikeinsch leger, en maakt in België den veldtogt van 1792 en 1793, als Adjoint en dienstdoende Aide de Camp bij de Generaals dumourier en valence. Hij is een der genen, die den Franschen Oorlogsminister bournonville, benevens vier Representanten uit de Nationale Conventie, naar het leger gezonden om dumourier gevangen naar Parijs te voeren, op diens bevel helpt arresteren en aan de Oostenrijkers uitleveren. De Schrijver gaat vervolgens met dumourier en een gedeelte van diens leger over tot de Oostenrijkers, en geraakt zoo te Konstanz aan de Bodensee onder de overige Fransche uitgewekenen.
Hier eindigt het woeligste tijdvak van des Schrijvers leven, die intusschen, na eene spoedig afgebrokene verbindtenis met een Fransch meisje, op eene vrij avontuurlijke wijze gehuwd was met eene brave vaderlandsche vrouw. Te Konstanz leidt hij geruimen tijd een gelukkig, huiselijk leven; en die plaats is, gedurende omstreeks vijf jaren, zijne verblijfplaats, tot welke hij telkens van kleine togten door Zwitserland, Zwaben en Tyrol terugkeert. Vervolgens wordt aan den Schrij-
{==226==} {>>pagina-aanduiding<<}
ver, met een gedeelte van zijne lotgenooten, Temeswar in Hongarije, als garnizoensplaats, aangewezen. Ook daar blijft hij verscheidene jaren, maar bezoekt onderscheidene gedeelten van dat Koningrijk; scheidt vervolgens van de Fransche uitgewekenen, en gaat over in Hongaarsche dienst, neemt zijn afscheid, en keert in 1805 naar het vaderland terug.
Ziet daar, Lezers! het hoofdzakelijk beloop van deze Herinneringen. Wij hebben dezelve met genoegen gelezen, vooral omdat wij meenen, het verhaal der ons medegedeelde bijzonderheden als geloofwaardig te mogen beschouwen. Wij beklagen wel den man, wien, in zijnen ouderdom, van zijne vroegere gelukkiger dagen, niets is overgebleven, dan een weemoedig aandenken aan dezelve, wien daarbij het bewustzijn kwelt, dat de verijdeling van zijne vroegere glansrijke verwachtingen en uitzigten het gevolg is van een verkeerd aangelegd leven; maar wij gelooven nogtans, dat de Schrijver wèl gehandeld heeft met zijne gebreken niet te verbergen, daar deze opregtheid meerdere waarde aan het werk geeft, dewijl het zóó verstrekt tot waarschuwing tegen het blindelings involgen van roemzucht en van de teugellooze begeerte naar losbandige vrijheid; en wij hopen, dat door velen 's mans raad zal gevolgd worden: ‘Lezer! wilt gij eenen gelukkigen levensloop hebben, doe dan niet gelijk ik.’ Ernstig en rondborstig is vooral zijne taal, als hij van de zucht tot hasardspelen zegt: ‘Zonderling, ja hartverscheurend is de zucht van de meeste menschen, om zich op kosten van zijn' evenmensch te verrijken! - Thans, nu mijne jaren verder gevorderd zijn, en mijn geest, door ongeluk en ramp geleerd, met andere gevoelens bezield is, thans zie ik al het zedelooze hiervan in. Ik zelf, ik beken het onbewimpeld, ik nam meermaals mijne toevlugt tot het spel, en gevoelde dan, wanneer het geluk mij diende, al het verleidelijke dezer gewoonte, en wanneer het mij tegenliep, al het bittere, dat er uit het dubbele gevoel van onzedelijkheid en gebrek voortvloeit. - Jongelingen, wacht u voor het spel!’ De Schrijver bezit voor het overige de gave, om hetgeen hij bijgewoond, gezien en verrigt heeft, op eene levendige, regt onderhoudende wijze te verhalen. Met vermaak zal men het verslag lezen van verscheidene belangrijke voorvallen uit des Schrijvers
leven, zijne inneming van de St. Johannesbrug bij Dinant, den slag bij Neerwinden en andere. Tot eene kleine proef van den

{==227==} {>>pagina-aanduiding<<}
verhalenden stijl van dit boek diene het volgende: ‘Intusschen had mij de Aide de Camp, Kapitein renard, het bevel medegebragt, om mij in kantonnement met mijne manschappen te begeven te Rioulx, ten einde van de krijgsvermoeijenissen uit te rusten, en dat gedeelte der Maas te bewaken. In dit alleraangenaamste plaatsje bragt ik zeer genoegelijke dagen door. Tusschen Namen en Bouvignes, aan de Maas gelegen, vereenigt dit oord al het bekoorlijke der vrije natuur met de stedelijke beschaafdheid. De geheele omstreek is vervuld met bergen en groene heuvels; alles leeft hier, alles geniet. Alles was zeer geschikt, om een korps gelijk het onze te doen uitrusten. Nogtans lagen wij op de voorposten!
Onze zesendertig-ponders bedreigden elk oogenblik die vijanden, welke het wagen durfden aan den overkant te verschijnen; terwijl de jagers van le loup ons gedurig begluurden, en eenen kogel in 't lijf poogden te zenden. Deze stelling was inderdaad een klein oorlogstooneel; want zoodanig wordt men aan de gevolgen van den oorlog gewoon, dat men er ten laatste van weerszijde een spel van maakt. Dan eens sprongen de Oostenrijkers aan de overzijde te voorschijn, en tartten de mijnen op alle mogelijke wijzen, tot dat een kartetscher de genen, die nog loopen konden, het hazepad deed kiezen: dan weder plaatsten de onzen een paar in uniform gekleede poppen aan den voet der batterij, en kwamen de Tyrolsche schutters en schoten onophoudelijk op deze onbewegelijke mannen. Dikwijls kwamen wij met onze vijanden te zaam in een logement te Givet, op onzijdig grondgebied gelegen, en dronken elkanders gezondheid, om ons eenige uren daarna de mogelijkheid af te zien, van elkander naar de eeuwigheid te zenden.
Er had evenwel dikwijls een tooneel plaats, dat eenen diepen indruk op mijn gemoed maakte, en een ernstig aanzien aan dezen spelenden oorlog gaf.
De Oostenrijkers lagen, gelijk wij zeiden, aan den overkant der rivier gekantonneerd. Dikwijls lieten mijne horenblazers, 's avonds na zonneöndergang, hunne weergalmende toonen hooren: dan mengden de vijandelijke blazers, op het kasteel des Graven d'estray, hunne melodie met de onze. Deze vereeniging van vrienden en vijanden, op zulk een' geringen afstand, de plegtige avondstilte, de kalm stroomende Maas, de roodgeverwde horizont, alles werkte te zaam, om

{==228==} {>>pagina-aanduiding<<}
dit tooneel aandoenlijk en romanesk te maken. Dan hoorde men de zachte harmonie der horens, en de galmende weerklank der heerlijkste toonen verloor zich in de echo's der bergen en dalen. Op eenmaal vielen er schoten uit de bussen der jagers, en onze zesendertig-ponders bulderden met woest geweld, waar zoo even de stilste kalmte heerschte.’
Ook over de Hongaren, de Walachiërs en Zigeuners vindt men hier veel wetenswaardigs. Vooral staan de Hongaren bij den Schrijver in hooge achting. Bij het verhaal van zijn vertrek uit hun land, onder anderen, zegt hij: ‘De gedachte, nogtans, om Hongarije voor altijd te verlaten, had iets pijnlijks voor mij, dat ik den lezer, die er nimmer was, niet kan mededeelen. Zonderling is de gewaarwording, die allen bemeestert, welke eenmaal in dat land vertoefden, en er nu, verre van daan, nog eenen blik op werpen. Aller gevoel is rouwe van er niet meer te zijn.’
Wij hopen, dat onze aankondiging moge dienen, om onze Landgenooten aan deze Herinneringen dat onthaal te doen schenken, hetwelk des Schrijvers welgeslaagde arbeid, naar onze schatting, verdient.

De Parijssche Bloedbruiloft. Een Verhaal uit de ontzettende Godsdienst- en Burgeroorlogen in Frankrijk in de XVIde Eeuw. Door den Hoogleeraar L. Wachler. Naar den tweeden Druk uit het Hoogduitsch vertaald. Te Amsterdam, bij J.C. van Kesteren. 1829. In gr. 8vo. XVI en 168 bl. f 2-:

In eenen tijd, waarin zekere lieden den verraderlijken moord, aan meer dan dertigduizend (*) Protestanten gepleegd, niet alleen willen vergoelijken en verdedigen, maar zelfs eene heilzame gestrengheid durven noemen, kan de uitgave van dit werkje te meer nuttig zijn, daar hetzelve met veel onpartijdigheid en gematigdheid is geschreven. Het eerste Hoofdstuk behelst eene schets van de Godsdienst- en

{==229==} {>>pagina-aanduiding<<}
Burgeroorlogen in Frankrijk, van 1560 tot 1570. De Parijssche Bloedbruiloft, met hetgeen dezelve voorafging en onmiddellijk volgde, maakt den inhoud van het tweede uit. In het derde onderzoekt de oordeelkundige Schrijver, 1. wanneer het ontwerp tot de Parijssche Bioedbruiloft gesmeed is; 2. welk deel karel IX daaraan gehad heeft, en 3. welke de voornaamste drijfveren van dezelve geweest zijn. Dan volgen nog twee lezenswaardige Bijlagen, behelzende de eerste een Gesprek tusschen den Koning hendrik III en een' zijner vertrouwelingen te Cracau, over de oorzaken en beweegredenen van den St. Bartholomeus-moord, en de tweede een Verslag van het Gesprek, hetwelk tusschen hendrik III, Koning van Polen, en den Keurvorst fredrik III te Heidelberg heeft plaats gehad; door den Keurvorst eigenhandig opgeteekend, den 12 December 1573. Een weluitgevoerd plaatje op het titelblad stelt het verschtikkelijk oogenblik voor, waarin (ten twee ure des nachts van zaturdag op zondag, den 24 Augustus) gewapenden het huis van coligny binnendringen, en cornaton verbaasd in de kamer van zijnen meester loopt, roepende: Mijnheer, God roept ons tot zich. De achtbare grijsaard zegt tot cornaton, tot den geneesheer thomas en den prediker merlin, die beide voor zijn bed zitten, dat zij zich zullen redden. Deze vlugten, en de moordenaars volvoeren hunnen last. Dat was het sein tot verraderlijken aanval op de andere onschuldigen, die men door bedriegelijke beloften had weten te lokken
en te misleiden. De gruwelen, toen gepleegd, gaan bijkans alle verbeelding te boven. Het voorbeeld der hoofdstad werd in de provinciën gevolgd, en het moorden duurde dertig dagen. Te Madrid bedreef men vreugde over dat bloedbad, en te Rome werden deswege feesten gevierd. Dit geschiedde op bevel van Paus gregorius XIII, die zich niet schaamde, den moord, aan coligny en de ketters gepleegd, goed te keuren. Niet allen echter, die in de Roomsche kerkgemeenschap leefden, dachten zoo. Te regt betuigt daarom de Schrijver, dat men, om de eer van het Fransche nationale karakter te redden, moet aanmerken, dat vele overheden en bevelhebbers aan den schrikkelijken wil des Konings niet gehoorzaam waren. De Burggraaf d'orthe, te Bayonne, schreef terug, dat hij het bevel des Konings had bekend gemaakt, maar slechts goede burgers en brave krijgslieden, geene beulen gevonden had. Anderen maakten den hun gegeven last niet bekend.

{==230==} {>>pagina-aanduiding<<}
Charles, scherpregter te Troyes, weigerde te gehoorzamen, zeggende, dat zijne handen gewoon waren, slechts voor de geregtigheid werkzaam te zijn.
Zoodanige trekken van menschelijkheid zijn te meer verblijdend, wanneer men tijden en omstandigheden in aanmerking neemt. Wij verheugen ons over de vertaling van dit werkje, dat een kort overzigt levert van gebeurtenissen, die bij voortduring ter waarschuwing van Vorsten en volken kunnen dienen. De overzetting schijnt getrouw te zijn. Wij hebben het oorspronkelijke niet kunnen vergelijken. De langgerekte en soms moeijelijke volzinnen dragen hier en daar blijken van Duitschen oorsprong. Welligt had de Vertaler beter gedaan, niet alles zoo woordelijk over te brengen. In onze taal zegt men Trentsche, niet Tridentinische Kerkvergadering. Deze aanmerking strekke echter in geenen deele tot vermindering van de waarde des boeks, dat in onze dagen vooral verdient gelezen te worden.

De Schildknaap (iets uit den ouden tijd.) Een oorspronkelijk historisch romantisch Verhaal. Te Amsterdam, bij P. den Hengst en Zoon. 1829. In gr. 8vo. VIII en 352 bl. f 3-60.

De, hoewel eenigzins gezwollene, aankondiging van dit werk, in een van onze vaderlandsche dagbladen, als, naar men verneemt, vervaardigd door de Schrijfster der met zoo veel goedkeuring ontvangene Kleine Pligten, deed ons reeds met eene gunstige verwachting deszelfs lezing aanvangen; en het is ons eene aangename taak, te melden, dat onze verwachting van dezen oorspronkelijk Nederlandschen roman vervuld, ja overtroffen is. Overtroffen zeggen wij, omdat dit verhaal, in boven bedoelde aankondiging, genoemd wordt een werk, geschreven in den smaak der schriften, onder anderen, van walter scott, en wij het er voor houden, dat dit Nederlandsche werk de meeste der historische verhalen van den beroemden Engelschen Schrijver overtreft in het naar waarheid voorstellen der geschiedenis, en daardoor vrij is van het gebrek, hetwelk ons belet, aan de werken van scott en dergelijke eenen onbepaalden lof te geven. Meerdere gelijkvormigheid vinden wij tusschen dit verhaal en eenige werken in deze soort van den verdienstelijken loosjes. Evenwel in het onderhavige werk vinden wij meer nog de

{==231==} {>>pagina-aanduiding<<}
ware geschiedenis als hoofdzaak behandeld, en het romantische gedeelte aan deze behandeling ondergeschikt.
De held van het verhaal, sicco, was als een verlaten wees door floris IV, Graaf van Holland, opgenomen, verzorgd en aan diens hof opgevoed. In dit verhaal ontmoeten wij hem als den Schildknaap en vertrouwden vriend van willem II, Graaf van Holland. Minder dan deze zelf is sicco ingenomen met des Graven benoeming tot Roomsch Koning; en had willem den raad van zijnen vriend gevolgd, hij had zich door den Paus niet laten misbruiken tot benadeeling van den regtmatigen Keizer frederik II. Nogtans de Schildknaap volhardt, als krijgsman en medgezel, in zijne getrouwheid aan Koning willem, en blijft deelen in diens gunst. De droefheid over eene onbeantwoorde liefde voor des Graven pupil, de schoone christina van wassenaar, beweegt sicco tot eene bedevaart naar Jeruzalem. Op zijne terugreis landt hij aan in eene Fransche haven, verneemt daar, dat zijn meester in Duitschland is, begeeft zich tot dezen derwaarts, en keert met den Koning en diens gemalin naar Holland terug. Hij vergezelt den eersten, op diens onderscheidene togten in en buitenslands, of leeft met hem aan zijn hof te Leiden. Eene nieuwe liefde, nu ook met wederliefde beantwoord, voor agnes van wallern, eene adellijke Staatjuffer der Koningin, spoort sicco aan, om onderzoek te doen naar zijne afkomst. Nu ontdekt het zich, dat hij de reeds verloren geachte zoon is van eppo kammingha, Heer van Ameland. Door de ontdekking van dit zijn aanzienlijk geslacht is iedere hinderpaal tegen eene vereeniging met zijne beminde agnes uit den weg geruimd. Ook na hun huwelijk blijven sicco en agnes in
hunne eervolle betrekking bij het Koninklijke paar, en zijn de getuigen van, of deelen zelve in de gewigtigste voorvallen van des Konings leven. Na willem's ongelukkigen dood trekt sicco, wars van het leven aan een hof, waar alles hem zijn' droevig omgekomen vriend herinnerde, naar zijn vaderlijk erfgoed, het kasteel te Hallum op Ameland, en leidt daar nog langen tijd, ofschoon afgezonderd van het gewoel der groote wereld, met zijne agnes een gelukkig huiselijk leven.
Ziedaar het hoofdzakelijk beloop van het verdichte verhaal, hetwelk ons aangeboden wordt in dit werk. Reeds als roman houdt het, door de verscheidenheid der lotgevallen van

{==232==} {>>pagina-aanduiding<<}
den held des verhaals, de aandacht tot het einde toe aan zich geboeid en aangenaam bezig. Door de natuurlijke en duidelijke teekening van zijn karakter stelt het een navolgenswaardig voorbeeld voor van braafheid, gepaard met levenswijsheid, en is daardoor geschikt, om bij den lezer een' heilzamen en edelen naijver op te wekken. Wat betreft het gebruik, dat gemaakt is van de geschiedenis van sicco's vooronderstelden leeftijd, namelijk de laatste helft der dertiende eeuw, is alles, wat van eenig belang is, geschiedkundig waar; en daar, waar men zich in zaken van minder belang eenige afwijking van de waarheid veroorloofd heeft, wordt de lezer in de, achter het werk gevoegde, aanteekeningen daarvan verwittigd. Zeden en gewoonten, kleederdragten, spreekwijzen, plaatselijke omstandigheden zijn, zoo veel mogelijk, naar het leven geteekend; gelijk het dan ook uit de aanteekeningen blijkt, dat er van de beste Schrijvers over de vaderlandsche geschiedenis en oudheden een smaakvol en oordeelkundig gebruik is gemaakt. Zeer wordt ook nog de lezing veraangenaamd door het gekuischte van den stijl, die steeds naar het onderwerp gewijzigd is. Vermakelijk is de beschrijving der toen geliefkoosde vermakelijkheden, zoo geheel verschillende van den thans heerschenden smaak; dat Koninklijke gastmaal, bij voorbeeld, op hetwelk, onder anderen, ‘eene aan het spit gebraden walvischtong door de aanzittenden als eene bijzondere lekkernij genuttigd werd.’ Van een' meer ernstigen aard is de gewaarwording, welke wordt opgewekt door sicco's aandoenlijke klagt op het vernemen van het droevig omkomen van Koning willem, die, gelijk bekend is, in eenen opstand der Westvriezen, door dezen, na met zijn paard door het ijs gevallen te zijn, vermoord werd: ‘Moest gij zoo sneven, edele, moedige held! Niet als een man, die het zwaard kan voeren, maar als een kind, ter zelfverdediging onbekwaam! Moest
gij geslagt worden; zonder nut, zonder roem, onder moordenaarshanden bezwijken! O, waarom was uw trouwe sicco niet bij u; hij zou u beschermd hebben, of met u gevallen zijn!’
Wij zouden het met moeite van ons kunnen verkrijgen, bij het genoegen, dat de lezing van dit werk ons verschaft heeft, aanmerkingen op hetzelve te maken, zelfs indien wij daartoe vele en gegronde aanleiding gevonden hadden; zoo veel te meer verblijdt het ons, dat wij mogen verkla-
{==233==} {>>pagina-aanduiding<<}
ren, dat het geenszins de erkentelijkheid voor het gesmaakt genoegen alleen is, die hier onze pen terughoudt. Wij hopen, dat ons lezend publiek, van vaderlandsch gevoel doordrongen, door een gunstig onthaal zich de aan dit werk tot deszelfs nut en genoegen bestede moeite waardig zal betoonen, en dat daardoor dezelfde bekwame hand, aan welke wij dit werk te danken hebben, zal uitgelokt worden, om nog meerdere zoodanige bijdragen te leveren, tot staving van het belangrijke van Hollands grond en oudheden voor gevoel en verbeelding.

Willem Baarland; voor Jongelingen in het schoonste, doch tevens gevaarlijkste tijdperk hunnes levens. Door een Nederlander. Te 's Gravenhage, bij A. Kloots. 1829. In gr. 8vo. IV en 332 bl. f 2-80.

Dit oorspronkelijk Nederlandsch werk heeft eene zoo nuttige strekking, dat wij hetzelve, wegens den belangrijken inhoud, met volle ruimte kunnen aanprijzen. Willem baarland is een achtingwaardig jongeling, die, in beschaafden stand geboren en opgevoed, aan goede beginselen getrouw bleef, en ten dage der beproeving zich standvastig betoonde tegen de aanlokselen des kwaads. De personen, in dezen Roman voorkomende, zijn Hollanders, en de meesten onderscheiden zich door onde degelijkheid. Amsterdam is grootendeels het tooneel der gebeurtenissen, die verhaald worden. Kort na den val van napoleon kwam baarland, wiens vader vóór zes jaren was overleden, aldaar, om zich op den handel, die begon te herleven, toe te leggen. Hij werd geplaatst op het kantoor van zijnen oom barendsen, en geraakte al spoedig in kennis met jongelingen van zeer verschillend karakter. Van essen was door onbedachtzaamheid op den dwaalweg geraakt. Armoede, gevolg zijner verkeerdheden, bragt hem tot nadenken. Hij trad eene kerk binnen, en hoorde den leeraar B. prediken over de woorden: Ik zal opstaan en tot mijnen vader gaan. Diep getroffen, ontdekte hij zich aan den waardigen verkondiger van het Evangelie, die hem aan werk hielp, en den afgedwaalden jongeling op het pad der deugd terugleidde. Treurig was het einde van rijnman, die aan de gevolgen zijner ongebondenheid overleed. Ten wilgen, de verleider

{==234==} {>>pagina-aanduiding<<}
van verscheidene jonge lieden, werd ontmaskerd, en moest om zijne misdrijven eene onteerende straf ondergaan. De jonge barendsen veroorzaakte zijnen ouderen veel verdriet. Door nood gedrongen, verwijderde zijn vader hem, voor den tijd van drie jaren, uit het vaderland, en dit harde middel had de bedoelde uitwerking. Willem baarland, voorzigtig in de keuze zijner jeugdige vrienden, vermeed gelukkig de gevaren der verleiding, geraakte meer en meer in kennis met beschaafde en brave lieden, was een voorbeeld van vlijtige werkzaamheid en goede zeden, genoot de achting van alle weldenkenden, vond een zijner waardig meisje, en bereikte eindelijk het toppunt zijner wenschen. De geschiedenis van baarland doet ons tevens andere jongelingen en ook meisjes kennen, die allen zich onderscheiden door ware beschaving en loffelijke hoedanigheden. Moge men hier dat wonderbare en romaneske al niet vinden, dat op de verbeelding werkt, ouders kunnen gerustelijk het boek aan hunne kinderen in handen geven. Die het voorbeeld van baarland volgt, zal veilig zijn voor de velerlei gevaren des jeugdigen leeftijds.
Wij kunnen derhalve in het algemeen, wat de hoofdzaak betreft, den ons onbekenden Nederlander onze goedkeuring betuigen, en het werk vooral aan jongelingen uit den beschaafden stand aanprijzen. Het doel is voortreffelijk en het plan welgekozen. Op de bewerking van enkele gedeelten zouden echter, hier en daar, eenige aanmerkingen te maken zijn. Welligt had de Schrijver gelukkiger kunnen slagen in het mededeelen van fragmenten uit eene preek van Do. B. De redevoering, of liever voorlezing, van baarland beviel ons niet bijzonder. Is het waar, wat daar wordt gezegd, dat de jongeling, bij welbestuurde werkzaamheid, altijd gelukkiger dan de man geacht moet worden? Zoo dacht immers baarland niet, toen emma hem hare liefde bekende, en hij in zijne verrukking uitriep: Gij maakt mij de(n) gelukkigste(n) der stervelingen! Ook zouden wij nog al eenigzins verschillen van de bepaling, bl. 229 van eerzucht gegeven, en het streven naar de goedkeuring van God, en naar die alleen, niet eerzucht noemen, of tot eerzucht brengen. Op bl. 148 laat de Schrijver door een' boeijerknecht op een togtje over het IJ aan baarland vertellen, dat er te Zaandam thans 358 molens staan, hetgeen wel 150 te veel zal zijn. Zoodanige onnaauwkeurigheden moesten in een oorspronkelijk Nederlandsch werk

{==235==} {>>pagina-aanduiding<<}
niet voorkomen. Overigens is het karakter van den ouden en braven dirk oudewater wèl getroffen. Men ziet hem op het titelvignet afgebeeld, aan het roer staande, op de terugreis van Zaandam naar Amsterdam; terwijl baarland in den stuurstoel zit, en uit gemeenzaam gesprek blijkt, dat deze een kleinzoon des voormaligen patroons van den boeijerknecht is. Op die ontdekking roept dirk, zijn mutsje eerbiedig afnemende, verbaasd uit: Des Heeren wegen zijn wonderlijk! Deze kleine trek is zeer eigenaardig in den ouden man. Evenwel schijnt de afbeelding op het plaatje niet datgene aanschouwelijk te maken, wat de Schrijver wilde. Naar ons oordeel althans zou dirk zijn mutsje voor de borst, en niet boven het hoofd, hebben moeten houden. Zoo als hij daar nu staat, is het, alsof hij eenen bekende, naar schippersgewoonte, in het voorbijvaren op eenen afstand groet. Voorts meenen wij nog eene fout in de teekening op te merken. Volgens bl. 148 woei de wind, toen het gezelschap van Zaandam naar Amsterdam terugvoer, nog uit denzelfden hoek (uit het westen), en dus zeilden zij met de(n) losse(n) schoot, en de kleuiffok te loever, het IJ weder af. Op het plaatje schijnt echter de wind uit den tegenovergestelden hoek te komen, en de boeijer te moeten laveren. Met eenen westewind had het zeil over de andere zijde behooren te staan.
Deze fout, echter, doet weinig tot de meerdere of mindere waarde des werks. Achter hetzelve lezen wij de volgende woorden: ‘Nota. Voor ingeslopene drukfeilen, welke echter niet veelvuldig noch zinstorende zijn, nederig verschooning vragende, gelieve men op bl. 26, reg. 11, voor schaterende toejuiching, te lezen: donderende toejuiching.’ Eene, naar ons oordeel, niet gelukkige verbetering. Liever zouden wij zeggen: daverende toejuiching; daar wordt immers van het applaudiseren in den schouwburg gesproken. Voorts zijn veel en weinig betrekkelijke woorden. Zeker is het, dat men onder het lezen des boeks dikwerf op taalfouten stoot. Eerst hielden wij dezelve voor drukfeilen; doch begonnen allengs meer en meer te denken, dat de Schrijver zelf bij lange na niet die naauwkeurigheid heeft in acht genomen, welke men althans in een werk voor jonge lieden van beschaafden stand mag verwachten. Op de keuze van min gepaste woorden, hier en daar, willen wij geene aanmerking maken - ook niet op den stijl, die nog wel iets te wen-
{==236==} {>>pagina-aanduiding<<}
schen overlaat; maar tegen geslacht, getal en naamval moest niet zoo veel en zoo grof gezondigd zijn. Hier volgen eenige aanhalingen ten bewijze: Uitspanningen zijns jongelingschaps. Maar zoo nu eens de verheerlijkten vader, dáár boven bewustheid had, aan het lot van hen dien hij achterliet, en ook daar niet ophield, voor hun te bidden? Een bezock aflag. (Dit aflag, in plaats van aflegde, komt meermalen voor.) Beschouw hem (den dood) als eene(n) liefelijke(n) bode. Hij wees
menig uithuizig vermaak van de hand, om in de(n) gezellige(n) kring, onder zijne bloedverwanten door te brengen, of aan zijne letteroefeningen te wijden (wat?). Er bestaat echter, onder onze meisjes, eene soort van schepseltjes, die waarschijnlijk het getal der oude vrijsters, tot eene hoeveelheid die doen aangroeijen, gelijk, aan het getal der sterren in den melkweg. Het is in een werk voor jongelingen minder gepast, in het breede over zulke jonkvrouwen uit te weiden, doch wij moeten er toch iets van zeggen, om hen hunne belagchelijkheid onzen jongelingen te doen kennen. Ik lag er knoopen op.
Voor eigenlijke drukfeilen houden wij, bl. 96: gesprek met borger, in plaats van over; bl. 119: gekielhaakt voor gekielhaald, en bl. 273: joan de with voor jan of johan de wit; maar was het niet een gezegde van huig de groot, wat hier aan de wit wordt toegeschreven? De bijzonderheid, bl. 325 aangaande Prof. borger vermeld, zouden wij liever gemist hebben. Dat zeggen der boerin is wel in den geest des landaards; doch waartoe dit hier? en waartoe ook een brok uit een minneliedje van gijsbert japiks aangehaald? Dat baarland, die een beschaafd jongeling moet zijn, ten wilgen bij de(n) kraag pakte, en over den grond smakte, onder het uitspreken der woorden: ‘Leg daar doemeling,’ beviel ons niet. Ook zouden wij zeer twijfelen, of de man, bij het lezen of studeren, ligter van het regte spoor afdwaalt, dan de jongeling - en of de jongeling ook hierin boven den man vooruit heeft, dat hij (jongeling) toetst wat hij leest aan de regelen van gezond verstand, en ter zijde legt, wat voor hem onbegrijpelijk is: het tegendeel zal misschien meermalen plaats vinden. Stoppelen kunnen, als zoodanig, niet groeijen, maar blijven na den oogst op den akker over.
Het spijt ons, zoo veel te hebben moeten aanmerken, daar het werk, om deszelfs heilzame strekking, allezins is aan te prijzen, en niets bevat, dat de verbeelding te zeer opwindt, of gevaarlijk voor goede zeden geacht zoude moeten worden. Belangrijke zaken schijnen in belangrijkheid nog te winnen, wanneer taal en stijl aan de waardigheid des onderwerps beantwoorden.





{==237==} {>>pagina-aanduiding<<}

Boekbeschouwing.

Zestal Leerredenen, door J.J. Denier van der Gon, Predikant te Naaldwijk. Te Amsterdam, bij J. van der Hey en Zoon. In gr. 8vo. VIII en 162 bl. f 1-80.

‘Dat de onderwerpen, in deze Leerredenen behandeld, zeer belangrijk zijn, zal mij ieder toestemmen.’ Dit oordeel van den Eerw. van der gon over zijne gedane keuze regtvaardigt zich volkomen bij derzelver bloote opgaaf. I. Het onbegrijpelijke van Gods regering. Pred. VIII:17. II. Jezus de voortreffelijkste Leeraar. Marc. XII:37b. III. Het geloof behoefte voor den mensch in dit leven. Jo. XX:29b. IV. Het zalige der Christelijke hope. Rom. VIII:24a. V. De overeenstemming van het onderwijs der Natuur en der Openbaring. 2 Cor. IV:6a. VI. De Christelijke hope des wederziens in de Eeuwigheid. 1 Thess. IV:18.
‘Of de behandeling dezer onderwerpen,’ dus gaat van der gon voort, Voorb. bl. VI, ‘aan derzelver belangrijkheid eenigzins beantwoorde, mogen bevoegde regters beoordeelen.’ Dit zon nu ook door ons eenigzins breedvoerig kunnen geschieden, bijaldien niet de vele uitkomende Leerredenen groote beknoptheid ons voorschreven, en de Godgeleerde Bijdragen meerdere uitvoerigheid doen verwachten. Over het algemeen mogen wij van al deze stukken zeggen, dat zij ook in 's Gravenhage wel verdienden gehoord te worden. Eene enkele aanmerking deelen wij den Schrijver mede over de wijze, op welke hij bij deze en gene Leerrede de verdeeling heeft opgegeven. Duister is die opgaaf b.v. bij de tweede, over marc. XII:37b. ‘I. Het eerste deel mijner rede zal dan aan de opgave en staving derzelve gewijd zijn. II. Het tweede aan de voorstelling van het nut, hetwelk wij uit deze beschouwing behooren te trekken.’ Zal nu ieder we-
{==238==} {>>pagina-aanduiding<<}
ten, wat hij in die Leerrede hebbe te wachten? Het is wel zoo, dat uit de naastvoorgaande woorden blijkt, dat hier wordt bedoeld opgaaf der redenen, om welke de schare Jezus zoo gaarne hoorde. Maar worden deze bedoeld, hoe lam komt dan die staving hier achteraan! - Ook op de verdeeling bij de eerste Leerrede hebben wij eene aanmerking; deze namelijk, dat het overbodig is, na eenige uitspraak des Bijbels te hebben toegelicht, die uitspraak dan nog als waarheid te doen kennen. Hier hebben wij het oog op hetgeen van der gon schrijft bl. 3: ‘Ik zal eerst, na eene korte toelichting der woorden, u Salomo's schrijven als waarheid doen kennen.’ Daar Salomo in den Prediker als wijsgeer spreekt, kan dit er misschien nog door, omdat het Evangelie toch nog iets anders is, dan de inhoud van dit wijsgeerig boek.
Doch ook bij de Leerrede over Rom. VIII:24a. vinden wij hetzelfde: ‘Ik zal in het eerste deel mijner rede de waarheid, welke de tekst leert, trachten te staven.’ De taal eens Apostels heeft zoo iets niet noodig. Zijn gezag als Apostel is voor hetgeen hij zegt staving genoeg. Bij zulke uitdrukkingen, welke men wel meer hoort, toont men weinig te denken. Alleen moeten de woorden des Bijbels worden opgehelderd; dan staan zij vast, ook zonder eenige nadere staving. Eenvoudiger zou het plan zijn, bij hetwelk dit geheele hoofdstuk zulk eene uitmuntende dienst bewijst. 1o. Opgaaf van de hope, welke Paulus heeft bedoeld. 2o. Aanwijzing van het geluk, dat in die hope gelegen is. Bij welk laatste stuk Paulus, geheel het hoofdstuk door, genoeg laat zien de grootheid van het geluk, dat hij inwendig smaakte.
Hetgeen wij hebben aangemerkt, deelden wij geenszins mede, om den Eerw. van der gon van de uitgaaf eens tweeden bundels af te schrikken. Misschien raadt hem het gunstig onthaal, dat deze Leerredenen bij het godsdienstig publiek ontvangen zullen, die uitgaaf al spoedig aan. - Wij voor ons wenschten wel, dat de Leerredenen wat minder gelezen, wat meerder gehoord werden.

{==239==} {>>pagina-aanduiding<<}
Het publiek wordt met Leerredenen, dunkt ons, wat overladen. Derzelver vertier wordt wel eens begunstigd door menschen, die aan de Godsdienstoefeningen zich onttrekken, eene preek thuis lezen, en, als het daartoe komt, de toepassing overslaan, of met Felix zeggen: voor ditmaal ga heen. De graagte naar goede Leerredenen, zoo als er meer worden gedaan dan gedrukt, bewijst niet algemeen den hevigen dorst naar godsdienstige schriften, en levert geen' scherpen spoorslag tot de uitgaaf van Leerredenen, welke anders geene verdienste bezitten, dan dat zij goed zijn. Het spreekt dus van zelve, dat wij die meesterstukken uitzonderen, die voor eerstbeginnende predikers tot modellen kunnen dienen.
Maar besluit van der gon tot de uitgaaf van een' tweeden bundel, iets dat wij hem noch af- noch aanraden, dan kunnen onze aanmerkingen hem van nut zijn. Zijn eerst genomen bestek verandere hij, bij de opgaaf der verdeeling, indien zijne pen eene eenigzins andere leiding heeft genomen, dan hij zich had voorgeschreven. Dit heeft van der gon, dunkt ons, nu verzuimd; waarom dan ook onze aanmerkingen op de eerst gemaakte verdeeling zich hechten, en bij de uitgewerkte stukken minder te pas komen.
Voor het overige durven wij hem wel verzekeren, dat deze Leerredenen, naar zijnen wensch, hier en daar wel iets goeds zullen stichten.

Keur van Christelijke Brieven van verschillende Schrijvers, sedert de eerste tijden des Christendoms tot op onze dagen. Naar den tweeden druk uit het Fransch. Te Rotterdam, bij Wed. van der Meer en Verbruggen. 1830. In gr. 8vo. XVI en 232 bl. f 1-90.

Gelijk de krachten onzes ligchaams en de vermogens van onzen geest, zoo heeft ook datgene in ons, wat wij onder het woord Godsdienst, in den ruimsten zin

{==240==} {>>pagina-aanduiding<<}
genomen, begrijpen, zal het in ons bewaard en versterkt worden, gedurig voedsel noodig. En daar de onontbeerlijkste en voortreffelijkste zaak er altijd bij winnen moet, naar gelange zij van meerdere zijden beschouwd en in het licht gesteld wordt, zoo is het goed, dat de voorraad van godsdienstige lectuur van tijd tot tijd wordt aangevuld, te meer daar veel van het vroeger geleverde, door verouderden in- en uitwendigen vorm, als een dood kapitaal kan worden aangemerkt, dat wij ook over het algemeen niet verlangen tot vorigen koers te zien stijgen. Nu, er wordt dan ook in die behoefte ruimschoots voorzien; en het goed debiet, dat aan geschriften van ernstigen stempel en stichtelijke strekking doorgaans in ons Vaderland te beurt valt, moge ten bewijze verstrekken voor den goeden zin, die voortdurend bij zeer velen woont.
Dan, het is op verre na niet genoeg, dat een boek stichtelijk heet, om het onvoorwaardelijk te kunnen aanprijzen: het moet, zoo door doel der zamenstelling als door waardige wijze van bewerking, ook waarlijk stichtelijk zijn; dat is, zuivere, werkzame godsdienstige gevoelens helpen opwekken en versterken, den lezer kracht, rust en troost verschaffen, en hem waarlijk wijzer en beter helpen maken, door hem alles te ontwennen, wat met den geest van het Evangelie strijdt, en hem meer en meer in dien geest te leeren denken en handelen.
Beschouwen wij uit dit oogpunt de hier aangebodene Brievenverzameling, dan moeten wij betuigen, daarin zeer veel gevonden te hebben, dat aan deze vereischten voldoet. Ter bereiking van zijn loffelijk doel, het inscherpen van echt Christelijke gevoelens, door het mededeelen der getuigenissen van Christenen uit alle Eeuwen, heeft de verzamelaar eene doorgaans gelukkige keuze gedaan. Oudvaders, Kerkvoogden uit een volgend tijdvak, Kerkhervormers, Geestelijken van verschillende geloofsbelijdenis uit de laatstvorige Eeuwen en uit de onze, Wijsgeeren, Letterkundigen, Zendelingen, Op-
{==241==} {>>pagina-aanduiding<<}
perhoofden van tot het Christendom bekeerde Volken, door lijden en verliezen beproefde, of na eenen verkeerden levenswandel tot betere inzigten gekomene bijzondere personen, vereenigen zich hier in de erkentenis van de hooge en proefhoudende waarde des Christelijken geloofs en der Evangelische leere. De Brieven, deze hunne erkentenis behelzende, schijnen grootendeels slechts fragmentswijze medegedeeld, met weglating van wat hier minder tot het doel strekkende was. Hieraan deed de verzamelaar wèl, en schijnt met goed oordeel te zijn te werk gegaan, gelijk Recensent opmaakt uit sommige der Brieven, die hij zich van elders herinnert, en wier geheele mededeeling niet slechts overtollig geweest, maar aan bijgeloovige begrippen voedsel zoude gegeven hebben. Zoo vond hij in den 3den Brief, van polycarpus' marteldood verslag gevende, hier de soort van mirakel niet, dat hem in andere lezingen wel eens gehinderd had.
De keuze des verzamelaars doet hem als Protestant kennen, maar als echt Protestant, die, bij warme erkentenis zijner voorregten, geene andersdenkende Christenen veracht of veroordeelt; integendeel zich en anderen ook door hen laat stichten, waar zij geene menschenvonden aan de leere, die uit den Hemel is, voortrekken, of menschelijk boven Goddelijk gezag willen laten gelden. De aanhanger der Roomsche kerk moge uit Brieven als de 29ste en 101ste zien, welk een' edelen broederzin het zuivere Protestantismus inboezemt. Diegenen onder de Hervormden, welke zich nog met bekrompene, den Christen onwaardige tobberijen en stellingen mogten kwellen en beangstigen, kunnen hier van eenen luther en hervey (Br. 28 en 59) leeren, dat de Zaligmaker allen tot zich riep, en het ons dus niet voegt, onszelven of anderen van Gods barmhartigheid uit te sluiten. Voor elken Christen is in dit werkje veel troostrijks en opbeurends, in alle die verschillende levensomstandigheden of gemoedstemmingen, waarin hij aan troost en opbeuring de meeste behoefte gevoelt. Het

{==242==} {>>pagina-aanduiding<<}
bevat vele goede wenken bij het bewandelen van den levensweg; het boezemt waardige denkbeelden in omtrent den invloed des Christendoms, ook op het geluk der huisgezinnen en de orde en bloei der Burgermaatschappijen. Belangrijk zijn in dit laatste opzigt die Brieven, welke ons den tegenwoordigen toestand van Otaheiti en Sierra-Leone schetsen: men ziet er uit, wat de Zendelingmaatschappijen eenmaal zullen kunnen daarstellen, als zij overal, door het nemen van wijze maatregelen, geschikte werktuigen en doelmatige middelen bezigen.
Ofschoon enkele Brieven ligtelijk gemist en door meer degelijke hadden kunnen vervangen worden, is er echter geen, die niet iets leerzaams en goeds bevat. In sommige zelfs wordt een diep-wijsgeerige blik op de Christenleer geworpen, en daardoor bevestigd, dat Christendom en echte Wijsbegeerte, (geene hardnekkige stelselzucht, die in beide even verkeerd en schadelijk is) wel verre van elkander nadeelig of vijandig te zijn, zeer wel hand aan hand kunnen gaan en zich onderling ondersteunen. Onze overtuiging van deze waarheid deed ons wenschen, dat verzamelaar of vertaler eene kleine teregtwijzing gevoegd had bij die Brieven, in welke sommige uitdrukkingen wel eens diegenen in de hand zouden kunnen werken, die meenen, het Christendom ten koste der Wijsbegeerte, de Openbaring en het Geloof ten koste der Rede te moeten verheffen. De groote paulus dacht er anders over (Rom. I:19, 20. II:14, 15.); hij verwarde niet onze redelijke Godsdienst met de valschgenaamde Wetenschap en met de Filozofie naar de overlevering der menschen, tegen welke hij waarschuwt. De Openbaring verheldert en versterkt de Rede, maar veracht ze niet, noch maakt ze onnut. Het Christendom leidt de Wijsbegeerte uit de duistere doolhoven, waarin zij ligtelijk verdwalen zoude, en licht haar met de heldere sakkel, aan hooger licht ontstoken, op het veilige pad voor; maar verstoot haar niet, noch belet haar een vrij en redelijk onderzoek, mits zij zich maar niet verwaand en vermetel boven de onseilbare uitspraken der Openbaring verheffe.

{==243==} {>>pagina-aanduiding<<}

Twee dingen hadden wij nog wel gewenscht. Ten eerste, dat, door het inlasschen van nog eenige Brieven, de invloed van het Geloof, in werkdadige liefde tot de naasten en naauwgezette pligtsbetrachting, nog wat meer ware uiteengezet. Het is wel zoo, dat uit het echte Geloof dit een en ander van zelve ontstaat; maar velen loopen zoo groot gevaar, om datgene voor het echte Geloof te houden, wat het eigenlijk niet is. Uit de vruchten zal men den boom kennen. - Ten andere kan het zijne nuttigheid hebben, om de al te sterke gehechtheid aan het zinnelijke en vergankelijke te temperen, dat men ons den Hemel als Vaderland, de Aarde als Land der Vreemdelingschap, des vlugtigen doortogts, afschildert; het Evangelie doet dit zelve: maar men vergete daarbij nooit, dat het verblijf op Aarde een wezenlijk deel onzer bestemming uitmaakt; dat zij niet slechts een doortogt, maar tevens eene werkzame oefenschool is, en dat wij - om in het beeld te blijven - op geene bevordering rekenen kunnen, als wij hier werkeloos en ongeduldig naar de hoogere school smachten, zonder ijverig en blijmoedig aan te leeren en te doen, wat in de tegenwoordige te doen en aan te leeren valt. Deze wenk is misschien bij het lezen van sommige Brieven niet overtollig; zeker is hij op verre na niet op alle van toepassing.
Met verlangen zien wij de beloofde uitgelezene Brieven van den eerwaardigen fénélon, die ons met die van duguet ten vervolge beloofd worden, te gemoet. Ook deze laatstgenoemde Geestelijke schenkt ons hier uitmuntende lessen, en legt eene diepe menschenkennis aan den dag.
Eene goede uitvoering, nette titel en vignet verhoogen de waarde van dit boekje. Behalve eene inleidende voorrede, heeft de vertaler, die zich g. van reyn teekent, hier en daar eenige aanteekeningen bij die des oorspronkelijken verzamelaars gevoegd. Jammer is het, bij eene overigens goede correctie, dat op bl. 165. reg. 11 v.o. maar voor waar is blijven staan, waardoor al de

{==244==} {>>pagina-aanduiding<<}
kracht der daar gevondene sraaije tegenstelling, die ons altijd bij von müller zoo zeer trof, verloren gaat.

Eduard en de Kluizenaar van Sint Pieters-Berg, of de Proef der ware Verlichting. Een menschkundig Tafereel van het geweld der driften, en van het vooroordeel in het punt van Godsdienst. Door een' Vriend van Waarheid en Godsdienst. Veritas odium parit. Terentius. Te Deventer, bij J.W. Robijns. 1829. In gr. 8vo. XIV en 303 bl. f 1-90.

Dit boek beantwoordt niet aan den titel. Van hoedanigen geest de schrijver is, blijkt al terstond uit het voorberigt aan den lezer. Het is, zegt hij daar onder anderen, hoofdzakelijk om mijnen Katholijken landgenoot tegen den invloed van de zoogenaamde verlichting en het vervolgzuchtige Liberalismus te wapenen, dat ik hem eene min of meer grondige kennis van dezelve wilde mededeelen. Een weinig verder betuigt hij: De Katholijke, die zich mijn werkje min of meer eigen maakt, behoeft geene bibliotheek om vrij met den liberaal in het strijdperk te treden, en juist dit is het doel van hetzelve. - Overigens heb ik ook voor den Protestant willen schrijven, ten minste voor diengenen, die niet door den stroom van het vooroordeel weggesleept, in zijn hart alle liefde tot de waarheid heeft afgezworen. De vorm van gesprekken werd gekozen, ten einde gelegenheid te hebben, om menig zedelijk en geschiedkundig onderwerp op het tapijt te brengen, als bij voorbeeld: een min of meer uitgebreid vertoog over de Philosophie onzer eeuw, de kwakzalverij der vrijmetselaars, het gevaar van den schouwburg voor zeden en Godsdienst, het schadelijke van het lezen der romans, en het lezen in het algemeen (!), over den geest van oproer, die thans in Europa woelt, over de Spanjaarden, over den moord van Sint-Barthelsnacht, enz. enz. Voorts wordt in de voorrede gezegd: Ik ver-
{==245==} {>>pagina-aanduiding<<}
klaar alzoo aan den lezer, dat hij in dit werk geenen uitgelezen noch hoogdravenden stijl moet zoeken; het onderwerp mijner verhandeling heeft mij meer het wezenlijke der
zaak dan de sierlijkheid des uitdruks doen in het oog houden; ik wilde overtuigen maar niet schitteren. Ik schenk dus reeds vooruit aan de recensenten (bijaldien eenigen hunner het der moeite waardig mogten oordeelen hunne pen tegen dit werk te scherpen,) al de aanmerkingen waarvoor de onvolmaaktheid of het gebrekkige van mijnen stijl en spraakkunst mogelijk vatbaar is, maar wat mijne bewijsredenen, mijne beginsels en gevolgtrekkingen aanbelangt, kunnen zij zich verzekerd houden, dat ik hun omtrent dezelve geene enkele zal schuldig blijven. Ook ben ik voornemens, om later de bezwaren der Protestanten tegen dit werk en derzelver wederlegging den lezer mede te deelen.
De schrijver schijnt dus zelf zijne zwakheid in taal en stijl te gevoelen. Wij zullen derhalve het gebrekkige niet aanwijzen, ofschoon er, het geheele boek door, te dien opzigte veel, zeer veel ware aan te merken. Soms is het wartaal en onzin. Naar spelling, keuze van woorden en woordvoeging te oordeelen, zouden wij twijfelen, (en die twij el was ons lief) of wij hier wel een geheel oorspronkelijk Nederlandsch werk voor ons hebben. Wij bedoelen uitdrukkingen, als de volgende, waaronder klinkklaar Hoogduitsche: Een overblijfsel van bedenking, nachtlager (dat bij herhaling voorkomt), een vierhoekig (vierkant) vertrek, hij was zijnen Godsdienstpligt in de kerk wezen verrigten, het verkoop eener vertaling, tot zwaarmoed gestemd, ik versprak (beloofde) haar te bezoeken, wij onderhielden ons over de toonkunst, zonderbare gedachte, oorzaak (reden) hebben, afsterfden (afstierven), die hem lijkent (gelijkt) enz. enz.
Wat nu het boek zelve aangaat, het is zonderling (niet zonderbaar), dat de man, die het lezen der romans schadelijk noemt, evenwel zelf eenen roman schrijft. Doch blijkbaar geschiedt dit alleen, om alzoo te beter gelegenheid te vinden tot het maken van scherpe aanmerkingen

{==246==} {>>pagina-aanduiding<<}
op het Protestantismus, op het Nut van 't Algemeen, op de Letteroefeningen, op gematigde Katholijken, enz. Wij willen de waarheid betrachten in liefde, maar schromen geenszins ons oordeel te zeggen over dit voortbrengsel, en durven den schrijver verzekeren, dat hij zijn doel niet zal bereiken, wanneer hij met dit zijn geschrijf proselyten meent te maken, en de Protestanten in het algemeen met zijnen denkbeeldigen eduard, die weinig karakter heeft, gelijk stelt. Aan onze lezers deelen wij den hoofdzakelijken inhoud des romans mede, die betrekking schijnt te hebben op de woelingen, welke ginds en elders, ook onder onze landgenooten, door zekere welbekende personen veroorzaakt worden.
Eduard, een bedorven kind der weelde, Amsterdammer van geboorte, student in de Regten te Leiden, leefde aldaar zeer los, begon, op aanraden zijner moeder, verkeering met de rijke carolina, stelde dit meisje, dat hem beminde, te leur, en verliefde op de schoone emilia. Om in het bezit van deze te geraken, studeerde hij tot Predikant, doch werd teleurgesteld door zijne tweede minnares, die kon besluiten, hart en hand aan eenen nog eenigzins nabestaanden, een jong Officier, te schenken. De student verneemt, wat er gaande is, ijlt te paard naar Zomerdaal, doch komt te laat. Emilia is met haren nieuwen minnaar vertrokken. Eduard ontdekt vervolgens, dat zij naar het landgoed eener tante in den omtrek van Maastricht gereisd zijn. Als een razende spoedt hij daarheen, verschuilt zich in een boschje, loert verraderlijk achter een' boom, ziet emilia aan den arm des Officiers wandelen, loopt waanzinnig op haar los, roept schuimbekkend, en lost de pistool op haar. Emilia valt; doch alleen haar geleider is aan den linker arm getroffen. Ook het tweede schot mist - en eduard neemt de vlugt. Hij dwaalt en komt laat in den avond aan het eenzaam verblijf des Kluizenaars van den St. Pieters-Berg, die hem herbergzaamheid bewijst en vooreerst eene schuilplaats aanbiedt.
Ieder gevoelt, dat deze inkleeding alleen moet dienen,

{==247==} {>>pagina-aanduiding<<}
om belangstelling op te wekken, en den vromen Kluizenaar het zoogenaamde Katholicismus te doen verheffen en aanprijzen, ten nadeele van het Protestantismus. Na het vertrouwen des verbijsterden jongelings gewonnen te hebben, doet hij eduard zijne geschiedenis verhalen, en deelt denzelven vervolgens zijne aanmerkingen mede, waaronder eenige, de werking der driften en hartstogten betreffende, door elken menschenkenner, hij zij Roomsch of Onroomsch, beaamd zullen worden. Doch wil de schrijver te kennen geven, dat het Christendom alleen in Roomsche vormen de kracht heeft, om het verstand waarlijk te verlichten en het hart te veredelen, zoo moeten wij van hem wel zeer verschillen, en meenen ons zelfs op de geschiedenis der jongste dagen te mogen beroepen. Zonderling luiden, bl. 64, de volgende woorden: en de mensch, het evenbeeld zijns scheppers, is reeds van zijne geboorteuur aan tot eene mindere dierlijke volmaaktheid, dan gene gedoemd. Iets verder lezen wij: Reeds in het kind ontwaart men, in de slijfhoofdige hoovaardij, het zaad van ketterij en hare onscheidbare gezellen, oproer en vervolging. Van welken kant komen thans oproerige woelingen? en wie waren steeds de vervolgers van andersdenkenden? - De schrijver zegt, bl. 70: Waarlijk het is eene hemelsche Godsdienst, die met eenen traan de straffende hand des Eeuwigen kan ontwapenen, en met eenen zucht den verworpeling tot gunsleling kanverheffen. Ons leert jezus christus: Niet ieder, die zegt, Heere! Heere! maar die doet, enz. - Dan volgen eenige aanmerkingen (bemerkingen, volgens den schrijver)
over de eenzaamheid. Eduard, teleurgesteld in zijne liefde, wil zich geheel afzonderen van de menschen. De Kluizenaar spreekt hem tegen, en zegt onder anderen: kan wel eene luimvolle scheuring van de zamenleving het verzuim dezer (maatschappelijke) pligten wettigen? Na een weinig over de voordeelen en nadeelen der eenzaamheid (of van het monnikenleven) gekeuveld te hebben, verandert de grijsaard eensklaps van toon, schijnt alle zijne zachtmoedigheid te verliezen, en

{==248==} {>>pagina-aanduiding<<}
(hier komt de aap uit de mouw kijken) vaart zeer hevig uit tegen Mr. n. sinderam, dien hij een Voorzitter van den verlichtingswinkel en een hetzij dommen, hetzij vuilaardigen verlichtings-komediant, Voorzitter van de Maatschappij van het zoogenaamde Nut van het Algemeen noemt. Waarom? Omdat de Heer sinderam in eene Redevoering gezegd heeft: Spreekt niet van Kluizenaars, die afgezonderd van de wereld, geheel voor zichzelven leven, enz. Maar de schrijver heeft zelf, op de voorgaande bladzijde, zijnen Kluizenaar de volgende woorden in den mond gelegd: Daarenboven behoeft men in de wereld noch den Demokrict, noch den Herakliet voor te stellen (te vertoonen, zegt men in goed Nederduitsch). Is de wereld bedorven, wel nu, dan is het eene verdienste, zich met den stroom niet mede te laten slepen; en de goede maakt zich dubbeld verdienstelijk met het kwaad het hoofd te bieden. Verschilt deze aanmerking in het zakelijke wel zoo veel van die des Heeren sinderam? Dat monniken en kloosterlingen, in zekere omstandigheden, veel goed gedaan hebben, erkennen wij gaarne; maar dat het kloosterleven ook aanleiding tot veel kwaad heeft gegeven, en bij algemeenwording des Christendoms oneindig meer schade dan nut doet, houden wij voor ontwijfelbaar. Doch Pater hieronymus wilde slechts de gelegenheid aangrijpen, om zijne gal uit te spuwen, en schimpende aldus te besluiten: Na deze les, wordt (word) Voorzitter van uwe Maatschappij tot Nut van 't Algemeen, en, geloof mij, gij zult door onzinnige logentaal, door dom vooroordeel en blinde dweepzucht, de
barbaarschheid der onverlichte middeleeuwen niet meer beschamen.
Dan volgt een nieuw opschrift: Kloosters en andere Godsdienstige Inrigtingen en Gestichten. Te weten, eduard, wien de schrijver, tegen alle waarheid aan, op bl. 92 doet zeggen: wij Protestanten lezen de schriften onzer tegenpartij immers bijna niet, - de onbeduidende eduard doet opwerpingen (maakt tegenwerpingen), ofschoon hij een weinig te voren de een-
{==249==} {>>pagina-aanduiding<<}
zaamheid meer, dan Pater hieronymus kon goedkeuren, had geprezen; en nu hoorde de Kluizenaar zijne aanmerkingen tegen de eenzaamheid, zonder dezelve te onderbreken. De jongeling, brandend van ongeduld, wachtte de oplossing zijner bewijsredenen van den grijsaard af. Eindelijk brak de oude man zijn slilzwijgen, en hij sprak met zachtaardigheid. - Zoo althans staat letterlijk in het boek; maar, welk eene zachtaardigheid! - De Kluizenaar spreekt, namelijk, vervolgens alleen, en geeft eene zoogenaamde wederlegging, die verre het grootste gedeelte des werks uitmaakt, en in eene taal, waarvoor ieder eenigzins beschaafd mensch zich schamen zoude, de lafste en hatelijkste uitvallen tegen Protestanten, Filozofen en liberale Katholijken bevat; terwijl het geheel eene lofrede op Kloosters, Monniken en Nonnen moet zijn. Wij achten het onnoodig, de grove lasteringen en onwaarheden, hier voorkomende, te wederleggen. Een schrijver, die tot zoodanige middelen van verdediging zijne toevlugt neemt, schijnt zelf de zwakheid zijner zaak te gevoelen, en, dien ten gevolge, zelf het geweld der driften niet te kunnen wederstaan. Een man, die bl. 99 betuigt, eene reeks van jaren, in allerlei gewesten, in allerlei betrekkingen met den Protestant verkeerd te
hebben, hem onder den dekmantel van geloofsgenoot (ei! ei!) te hebben leeren kennen, als zoodanig zijne protestantsche bijeenkomsten bijgewoond, zijne voornaamste schriften gelezen te hebben, en evenwel zoo raast en tiert, zal aan het Protestantismus weinig nadeel toebrengen, en bij de verstandigen en gematigden onder zijn eigen Kerkgenootschap niet veel goekeuring vinden. Pater hieronymus zegt, bl. 101: Bellarminus alleen was genoeg om de geheele Hervorming te verpletteren. Evenwel bestaat het werk der Hervorming nog, na verloop van drie eeuwen! Op bl. 106 verzekert hij, dat de predikant en de leeraar in hun hart overtuigd zijn, dat hunne leer bedrog, en hunne redevoering schimptaal is. Hoe zou het hem smaken, wanneer wij deze bewering terugkaatsten, en de-
{==250==} {>>pagina-aanduiding<<}
zelve op de Roomsche Geestelijkheid toepasten? Maar de man blijft het bewijs schuldig. Trouwens, hij schaamt zich niets. De Inquisitie was, volgens zijn zeggen, noodig, om voor het vergieten van burgerbloed te waken! en de Sint Barthelsnachten moesten vervolgende Protestanten beteugelen!!! Aan de Protestanten en hunne leerlingen, de Filozofen, wil hij de gruwelen der Fransche Omwenteling wijten; en evenwel moet hij, bl. 136, bekennen, dat de Protestanten van Zwitserland, Duitschland, Holland en Engeland de uitgewekenen grootmoedig hebben opgenomen, en milddadiglijk in hunne behoeften voorzien. Welk eene tegenstrijdigheid in hetzelfde werk! Zoo wordt, bl. 88, onder eene menigte Protestanten en Filozofische
vrijdenkers ook erasmus genoemd, bl. 174 dezelfde erasmus onder de Kerkvaders geteld, en bl. 213 is de beroemde erasmus de Godspraak der Hollandsche Protestanten. Doch dit neemt de schrijver zoo naauw niet, die hobbes en de la mettrie, benevens condorcet, onder de wangedrogten der Fransche Revolutie opnoemt. Schandelijk is de spotternij op bl. 252, waar van den Predikant gezegd wordt, dat hij, qua Predikant, geene heiligere bedieningen uitoefent, dan ieder leeken (leek) des noods zoude kunnen uitoefenen, eene preek declameren en de honneurs bij het nachtmaal doen.
Wij onthouden ons opzettelijk van aanmerkingen op deze en dergelijke uitvallen. Hij, die niet weder schold, wanneer Hij werd gescholden, heeft ons dit voorschrift gegeven: Alles, wat gij wilt, dat u de menschen zouden doen, doet gij hun ook alzoo. - Plaatsgebrek verbiedt ons grootere uitvoerigheid. Doch onze lezers zullen uit het medegedeelde genoeg ontwaren, hoe zeer de zoogenaamde Vriend van Waarheid en Godsdienst zelf nog door vooroordeel en geweld der driften zich laat slingeren.
Hij is zeer verbitterd op mosheim (latere werken van Protestanten over de Kerkelijke Geschiedenis schijnt hij niet te kennen), en beschuldigt dien van kwade trouw, ofschoon hij zelf moscheim niet ter

{==251==} {>>pagina-aanduiding<<}
goeder trouw aanhaalt. Zoo beroept hij zich ook op sander, waar deze iets goeds van monniken en kloosters zegt, maar verzwijgt het overige. Nog schrijven wij, om den geest des boeks te doen kennen, over, hetgene, bl. 96, (de schrijver weet, met welk doel!) eduard in den mond gelegd wordt: De Koning (onze Koning) heeft als politiek opperhoofd en krachtens de Grondwet het regt om den Godsdiensten zulke vrije uitoefeningen voor te schrijven, als hem goeddunkt, en zelfs het regt om deze vrijheid met geweld (de woorden zulke, hem goeddunkt, vrijheid en geweld zijn in het oorspronkelijke cursief gedrukt), ja tegen de solemneelste belofte zelfs, te bepalen. En bl. 262 vindt men deze opmerkelijke woorden, die letterlijk aldus gedrukt zijn: Het zijn Katholijken, de vreedzame inwoners van dit rijk, die midden in alle Protestantsche vervolgingen en proefmiddelen tot hunne verdelging, tijdens meer dan eene eeuw zoo ruimschoots aangewend, - zonder, tot nu toe, wraak, bloedige wraak over de Protestantsche tolerantie te nemen, - nu reeds eeuwen de lasten van het land betalen enz. enz., zonder er de evenredige voordeelen van te genieten. Is het niet, alsof men hier een' der beruchte Petionairen hoort lasteren en razen?
Alhoewel het op den titel niet gezegd wordt, blijkt aan het einde des boeks, dat wij een tweede Deel van dit bejammerenswaardig geschrijf te verwachten hebben. Ook belooft de schrijver, in zijn voorberigt, eenen bladwijzer op het einde, die hier niet is te vinden.
Hetgene bilderdijk onlangs aan le sage ten broek schreef, mag men ook dezen kampvechter toevoegen: Lees en word wijs!




Verhandeling over het bewerken van de Geschiedenis der Nederlanden, door Mr. Jacobus Scheltema, Ridder der Orde van den Nederlandschen Leeuw, Lid van het Koninklijk Instituut en andere Maatschappijen van Wetenschap. Te Haarlem, bij V. Loosjes, 1829. In gr. 8vo. XII en 77 bl. f 1-:


{==252==} {>>pagina-aanduiding<<}

Men weet, dat Z.M. in 1826 de deskundigen heeft uitgenoodigd tot het leveren eener uitvoerige schets van een ontwerp, hoe de Geschiedenis der gezamenlijke Nederlanden best uit de bronnen zou kunnen worden bewerkt; terwijl de bestgekeurde Verhandeling haren Schrijver den post van Geschiedschrijver des Rijks, in plaats van wijlen den Heer stuart, zou doen erlangen. Vijf der veertig ingezondene Verhandelingen, namelijk die van de Heeren beijerman, groen van prinsterer, de jonge, roijaards en scheltema, ontvingen den eereprijs, bestaande in de goedkeuring des Konings (ten gevolge van het Rapport eener daartoe aangestelde Commissie) en een' gouden eerpenning. Een Geschiedschrijver des Rijks werd echter niet aangesteld.
De Heer scheltema is de eerste, die zijne Verhandeling over dit gewigtig onderwerp in het licht geeft. Het Publiek kent dezen hoogstverdienstelijken Schrijver, als den Veteraan onzer Letterkunde, en die, na van wijn, van alle de thans levende Schrijvers wel het meest door zijne geschriften heeft bijgebragt, om onze staaten letterkundige Geschiedenis op te helderen, vele te voren duistere punten in het licht te stellen, en den roem van ons Vaderland daardoor te vergrooten. Zijn Staatkundig Nederland, zijne geschriften over hooft en tesselschade, zijn Mengelwerk, zijn Rusland en de Nederlanden, zijne Verhandelingen over erasmus, wier en zoo vele anderen, en eindelijk zijne handhaving van Neêrlands eer in de vroege bestrijding en afschaffing der Heksenprocessen, zullen hem eene onvergankelijke eerzuil stichten onder de verdienstelijke Nederlandsche Geschied- en Oudheidkundigen. De vermelding hiervan bij elke geschikte gelegenheid is pligt, en gewis ook eene aangename taak, voor allen, die deze wetenschappen op prijs stellen. Maar de bekwame man heeft met cicero het gebrek gemeen, dat hij er zelf te gaarne en te veel over spreekt. Het is, naar onze begrippen, niet volkomen kiesch, zichzelv' in de Voor-
{==253==} {>>pagina-aanduiding<<}
rede een geoefend kenner te noemen. (Voorr. bl. vi.) Waarom moest een man als scheltema het zelf zeggen, dat hij door verworvene kennis aangaande personen en zaken, in de Vaderlandsche Geschiedenis voorkomende, ook ten opzigte van boeken en geschriften over en voor dezelve, om den geoefenden stijl, om de
gave van opsporen, snel zien en spoedig lezen, bij een vast geheugen en vlug herinneringsvermogen, zonder nu te gewagen van werkzaamheid, bezadigdheid en bescheidenheid, zich genoegzaam bemoedigd zoude beschouwen, om naar den post van 's Rijks Geschiedschrijver te staan (Brief aan den Minister van Binnenlandsche Zaken, bl. 5.); dat hij verder gevorderd is in de Vaderlandsche Geschiedenis, dan andere letterkundigen onder onze tijd- en landgenooten, bl. 7, 8. Dit alles is waar; maar, naar het ons voorkomt, is het toch het gevoel van eigenwaarde - die ziekte onzer Eeuw - wat verre gedreven, wanneer men zulks openlijk zegt.
De Schrijver zou dus naar den post van Geschiedschrijver hebben medegedongen; maar hij is zestig jaren oud, en begrijpt, dat een werk van zoo langen adem, als de Vaderlandsche Historie is, de vermoedelijke during van zijn levensperk ligtelijk zou kunnen overschrijden, daar hij tot de vervaardiging van hetzelve niet minder dan tien of twaalf jaren noodig keurt. Hij geest zich dus niet stellig onder de mededingers op; verklaart zich echter, uit zucht voor den roem van Z.M. regering, genegen, om, des noods, het werk op te vatten; maar zou nogtans gaarne eene eervolle rust van zijne tegenwoordige drukke ambtsbezigheden genieten, ten einde geheel voor zijn lievelingsvak te kunnen leven. Gaarne zouden wij zien, dat zulk eene onderscheiding aan den arbeidzamen man voor zijne langdurige diensten wierd toegestaan. Zoo iemand, heeft hij de eer en het genot van het Prytanéum verdiend.
Na den dus voorafgaanden Brief aan Z.E. den Minister van Binnenlandsche Zaken, volgt nu de Verhande-
{==254==} {>>pagina-aanduiding<<}
ling over het bewerken van de Geschiedenis der Nederlanden zelve.
Scheltema begint met aan te merken, dat hij deze Geschiedenis niet als een Vervolg op wagenaar, gelijk die van stuart, beschouwt; iets, dat thans noodzakelijk vervallen moet. Het verlangen naar een werk, waarin de Geschiedenis van alle Gewesten behandeld worde, vat de Schrijver meer wenschender- dan bepalenderwijze op. Hij wil de Zuidelijke Gewesten na 1581 van het algemeene Plan uitsluiten, en die aan een' Schrijver in die Gewesten zelve opdragen. Het contrast zou anders te groot zijn, en de waarheid bijkans naar persislage gelijken. (Waar! zeer waar! En toch sprak de Courrier des Pays-Bas voorleden jaar wegens België, in tegenstelling tot Holland, van brillans souvenirs. Wat is het papier toch geduldig!)
Dus valt reeds een gewigtig en belemmerend gedeelte der groote taak weg; te meer, daar Luik, als eene Provincie des Duitschen Rijks, niet in aanmerking komt. Doch dit is op verre na niet alles. Alwat de invoering van het Christendom tot aan den grooten watervloed van 857 of 860 voorafgaat, behoort tot de Oudheden, niet tot de Geschiedenis van ons land. Dus zijn de Oudheden - in den zin, dien de Schrijver daaraan geeft - geen gedeelte der Geschiedenis? Mag men dan geheel niet van de heldendaden der oude Batavieren en Vriezen, de merkwaardige oorlogen tusschen deze laatsten en de Franken gewagen? De Geschiedenis der Gewesten gedurende de Middeleeuwen zou ook te veel omslag en ontwikkeling vereischen; zoodat de Schrijver het werk eerst zou moeten beginnen met de eigene Regering van karel V in 1515. Tot 1581 zouden dan alle de Nederlanden als één Staatsligchaam moeten voorgesteld worden, en na 1581 de Republiek der Vereenigde Gewesten, in derzelver onderscheidene Regeringsvormen, tot den val van den Staat in 1810. Wij hebben op dit Plan verscheidene aanmerkingen.
Het is toch waarlijk geene Geschiedenis van alle de

{==255==} {>>pagina-aanduiding<<}
Nederlanden, waarin zoo wel het schitterendste als het duistere tijdvak van sommige der voornaamste Provinciën geheel met stilzwijgen wordt voorbijgegaan. Van ganscher harte stemmen wij toe, dat de Geschiedenis der Republiek de hoofdzaak van het geheel moet blijven; maar zou de Koning wel zoo vele Zuidelijke leden - en daaronder den Geschiedschrijver dewez - in de Commissie hebben benoemd, indien het plan had kunnen zijn, om de belangrijke Geschiedenis van het Graafschap Vlaanderen, van het Hertogdom Braband, de opkomst der moedige Burgerijen in de dertiende, hunne heldendaden in de veertiende Eeuw, den hoogen bloei dier landen, vooral van Braband in de veertiende, van Vlaanderen in de vijftiende Eeuw, de belangrijke Nationaliteit der Vlamingen, toen een brouwer tot de Gentenaars zeide: ‘Wij zullen den jongen Koning van Frankrijk gevangen naar Gent brengen, en hem daar Vlaamsch leeren!’ om, zeggen wij, dat alles in eene Algemeene Nederlandsche Historie uit de bronnen voorbij te gaan, of in eene algemeene inleiding slechts aan te stippen? Hoe kan men ook bij mogelijkheid de Geschiedenis der Hollandsche Graven, die onze waardige van lennep, de Vader, als eene vruchtbare bron van vaderlandsche tafereelen, heeft aangeprezen, en van lennep, de Zoon, inderdaad heeft bezongen, - eene Geschiedenis, waarvan de sporen en overblijfsels in het Republikeinsche tijdvak elk oogenblik wederkomen, - hoe kan men die, als overtollig, afsnijden? In allen gevalle zou men dan toch van het Bourgondische tijdvak, van de Regering van filips den Goeden, waarin de kleine veeten der Nederlandsche
Vorsten onderling ophouden, en er eene bepaalde eenheid in de Geschiedenis komt, moeten beginnen; want in 1515 valt men juist midden in den vijftigjarigen Gelderschen oorlog.
Maar ook het jaar 1581 komt ons voor, als tijdstip van afscheiding beschouwd, niet gelukkig gekozen te zijn. Zuid en Noord (met uitzondering der Waalsche Provinciën) waren toen nog wel degelijk vereenigd, ook

{==256==} {>>pagina-aanduiding<<}
met het Utrechtsche Verbond. Zelfs werd, in het volgende jaar, anjou nog als Heer der Nederlanden gehuldigd. Eerst in 1585, door de inneming van Antwerpen, toen de hartader van den Staat, en de verhuizing der aanzienlijkste inwoners en grootste kapitalen uit het Zuiden naar het Noorden, hetwelk op dit laatste, in een staatkundig, kerkelijk en commercieel oogpunt, zulk een' verbazenden invloed gehad heeft, terwijl tevens door de komst van leicester het Gemeenebest althans een' provisionelen vorm aanneemt, - eerst van dien tijd af begint de volkomene scheiding, de heerlijke bloei van het Noorden, de diepe ellende van het Zuiden.
Eindelijk komt ons het tijdstip van 1810, als slot des werks, zeer ongelukkig voor. Het eindigt dan met den dood, zonder herleving. Met zulk een einde zou eene kortstondige, voorbijgaande tirannij den schijn eener wettige en duurzame inlijving in het groote Rijk bekomen. Maar ook in een staatkundig opzigt is dit slot des werks ongeraden. Men zou daardoor voedsel geven aan het denkbeeld, hetwelk door den Heer verstolk van zoelen in de onderhandelingen met het Hof van Weenen zoo mannelijk bestreden is, en hetwelk de aan Holland vijandige partij in onzen Staat met zoo veel drift aangrijpt, dat ons tegenwoordig Rijk een nieuwe Staat is, uit geheel onderscheidene, Hollandsche, Brabandsche, Luiksche enz. bestanddeelen zamengebragt, die geen voorleden heeft, maar slechts eene toekomst. Verre zij het van ons, den Heer scheltema slechts van verre van deze anti-nationale denkwijze te verdenken; maar zijn stelsel zou er kracht aan kunnen bijzetten. Waarom niet de Geschiedenis voortgezet tot de herleving van den Noord-Nederlandschen Staat Holland, of het Souvereine Vorstendom der Vereenigde Nederlanden, hetwelk naderhand (in 1815) door de Hooge Bondgenooten, volgens de letter van den eersten Parijschen Vrede, in Braband eene vermeerdering van grondgebied heeft ontvangen?
Hetgeen dus van de algemeene Geschiedenis der Nederlanden, na aftrek van al het genoemde, nog overschiet -
{==257==} {>>pagina-aanduiding<<}
drie Eeuwen tusschen 1515 en 1810 - wil de Schrijver in zestien boekdeelen bevatten, die gedeeltelijk in ruimte van tijd met die van wagenaar overeenkomen, maar over 't algemeen gelukkiger verdeeld zouden zijn. Thans overgaande tot de beantwoording der vraag, hoedanig zulk een werk moet ingerigt zijn, loopt scheltema eerst de eigenschappen van den Schrijver, daarna die van het werk door, en geeft vervolgens de middelen op, om het voorgestelde doel te bereiken.
1. De vereischten in den Schrijver zijn: kennis der onderscheidene gewestelijke Regeringsvormen, van het Volkskarakter, der Geschiedenis van andere Natiën, der letterkundige, der kerkelijke Geschiedenis, en van den Koophandel; vervolgens moed, om zijne groote taak te aanvaarden en ten einde te brengen, zelfstandigheid, werkzaamheid en een taai geduld. Zijne pligten zijn: onpartijdigheid; erkentenis van den gang der Goddelijke Voorzienigheid, zonder aan eenen God van Nederland te gelooven; voorzigtigheid (het hier aangevoerde schijnt met moed en zelfstandigheid niet al te wel te strooken); volledigheid (met insluiting der Geschiedenis van den Huize Oranje-Nassau, en van de O. en W.I. Bezittingen van den Staat); eindelijk klaarheid, bij kortheid gevoegd.
2. Het werk. Hier wordt het reeds gezegde wegens de uitgebreidheid en verdeeling des werks te pas gebragt. Hetgeen vóór 1515 gebeurd is, moet in eene inleiding, gelijk die van robertson, kortelijk worden vermeld. Dezen laatsten en den ouden gerard brandt moet hij in den stijl volgen. Al te veel en vooral gezochte aanmerkingen moet hij vermijden.
3. Als middelen tot de vervaardiging der Geschiedenis worden opgegeven: het geven aan den Schrijver van den noodigen tijd, om onbekommerd en geheel voor zijn werk te kunnen leven; daarenboven verzekering van volkomene vrijheid van schrijven, - het overlaten van alle de voordeelen zijns werks aan hemzelven, - waarborging van zijn regt van kopij, - overneming derzelve door

{==258==} {>>pagina-aanduiding<<}
de Regering, zoo de Schrijver vóór het einde van den arbeid kwam te overlijden, - vrije toegang tot de Archiven en Boekerijen - aankoop, van 's lands wege, der voor hem al te dure werken, - tusschenkomst bij familiën, die al te vasthoudend zijn met hunne oude familiepapieren, - eindelijk vrijheid tot het doen van voorstellen aan de Regering, welke de Schrijver geraden mogt oordeelen, en vrijstelling van het aanhouden der Jaarboeken, hetwelk voor stuart zulk eene droevige, en aan zijne erkende bekwaamheden gewis niet geëvenredigde taak was. Daarentegen moet de Schrijver zich verbinden, om uitsluitend voor dit werk, zonder bijarbeid, te leven, niet tot den druk des cersten deels over te gaan, eer alles genoegzaam is afgewerkt, en te zorgen, dat de goede uitvoering van den druk, zonder prenten of afbeeldingen, aan het gewigt der onderneming beantwoorde.
Ziedaar eene schets van dit werkje, waarin wij - om de waarheid te zeggen - scheltema's groote kundigheden slechts zelden hebben aangetroffen. Men zal zeggen, dat hij den Geschiedschrijver, door afsnijding van zoo veel stof, - die wij voor noodzakelijk en onmisbaar houden, - zijne taak aanmerkelijk verligt heeft; doch men bedenke tevens, dat hij den Geschiedschrijver alleen en zonder medehelpers dit groote werk wil laten voltooijen. Maar wagenaar, hume, johannes müller, muratori, mariana stonden ook alleen voor de Geschiedenis van hun land, zonder door de Regering bezoldigd te zijn!
Wij verlangen zeer, ook de stukken der medebekroonden te lezen. Misschien vinden zich daaronder, die aan de Zuidelijke Provinciën een al te groot aandeel in de Geschiedenis geven; gelijk scheltema haar, naar ons dunkt, al te schaars heeft bedeeld.




Handboek der heelkundige Ontleedkunde, of Beschrijving van het menschelijk ligchaam in afperkingen, enz. Uit het Fransch van H.M. Edwards, M.D.,

{==259==} {>>pagina-aanduiding<<}
vrij vertaald, met Aanmerkingen en Bijvoegselen vermeerderd, door G.A.F. Quarin Willemier, Officier van Gezondheid der 2de Klasse bij de Armee; met eene Voorrede van A.G. van Onsenoort, Med. Chir. Doct., Eerste Officier van Gezondheid bij de Armee, enz. Iste Stuk. Te Utrecht, bij N. van der Monde. 1829. In gr. 8vo. f 2:20.

Na eene naauwkeurige lezing en vergelijking van dit eerste stuk des boven aangekondigden werks met de in 1821 uitgegevene Heelkundige Ontleedkunde van rosenthal, werd Recensent, wel is waar, overtuigd van de meerdere uitvoerigheid en praktische bruikbaarheid van het eerste boven het laatste; doch miste daarin, tot zijn leedwezen, die naauwkeurigheid van uitdrukking en zuiverheid van taal en spelling, welke het laatste zoo zeer aanbevelen en in het eerste zoo zeer veronachtzaamd zijn. Zonder derhalve de meerdere waarde van edwards' werk te willen miskennen, blijft Recensent toch altijd van oordeel, dat ieder Heelkundige, die overigens met eene goede ontleedkundige kennis bedeeld is, en dezelve zoo wel door lectuur, als door oefening op lijken verkregen heeft, in het minder uitgebreide werkje van rosenthal een' goeden en getrouwen geleider bij het verrigten zijner kunstbewerkingen zal vinden; inmiddels vertrouwende, dat het bezit en de vergelijking van verschillende werken over een en hetzelfde onderwerp niet dan voordeelige uitwerkselen kan hebben voor hem, die zijne kunst met eene gelukkige toepassing tracht te beoefenen.
Het aangekondigde werk prijkt met eene goed geschrevene en tot staving van den roem onzer voorouderen, ook in dit gedeelte der heelkundige wetenschap, strekkende Voorrede van onzen verdienstelijken en door zijne schriften en praktische bekwaamheden beroemden landgegenoot van onsenoort. Wij bekennen het, wij juichten in de mededeeling dier genees-geschiedkundige

{==260==} {>>pagina-aanduiding<<}
bijzonderheden, die ons den lof onzer voorvaderen, als de eerste ontwerpers der heelkundige Ontleedkunde, met onuitwischbare trekken voor oogen stelden en met grond verzekerden. Evenwel smart het ons, thans te moeten bekennen, dat er door onze Professoren aan de Hoogescholen zoo weinig voor de Heelkunde in het algemeen gedaan, of althans wereldkundig gemaakt wordt, en dat de inrigting der Clinische Scholen, vooral te Amsterdam, nog zoo veel te wenschen overlaat. Hoe toch zal men van iemand, die in den jare 1817 nog Candidaat in de Medicijnen was, en genoegzaam geene gelegenheid gehad heeft, zich in het praktische gedeelte der Heel- en Verloskunde te bekwamen, de geschiktheid kunnen verwachten, om, als Hoogleeraar in die vakken, aan het hoofd eener Clinische School te staan? Wij mogen met billijkheid vragen, welke toch de redenen zijn, dat men van onsenoort en van der hout, beide mannen van erkende theoretische en praktische bekwaamheden, zoo eensklaps uit het midden hunner schitterende en nut stichtende loopbaan heeft getrokken, en waarom men de Nederlandsche heelkundige jeugd van Leermeesters heeft beroofd, die zij met geene mogelijkheid in hunne opvolgers kan wedervinden? Wij moeten de beantwoording dezer vragen overlaten aan hen, die zich met de organisatie onzer instructive inrigtingen hebben belast gezien, en zeker niet dan naar welberaamde en voordeel aanbrengende ontwerpen zijn te werk gegaan.
Men vergeve ons deze korte uitweiding: de zaak lag ons te zeer op het hart, om niet een oogenblik bij dezelve stil te staan.
Om dan weder tot het werk terug te komen; hetzelve is, in zijn geheel, in zes Afdeelingen gesplitst, en elke Afdeeling weder in zoo vele Hoofdstukken verdeeld, als de vorm en uitgestrektheid van ieder derzelve in het bijzonder vereischt. In de drie eerste Afdeelingen, waarbij de inhoud van dit eerste stuk zich bepaalt, worden, in acht bijzondere Hoofdstukken, de verschillende afperkingen van het hoofd, den hals en de borst beschreven;

{==261==} {>>pagina-aanduiding<<}
zoodanig nogtans, dat in dezelve niet alleen, met alle naauwkeurigheid, de betrekkelijke ligging van al die deelen wordt opgegeven, welke bij het verrigten eener heelkundige kunstbewerking behooren in aanmerking genomen te worden, maar de operatiën zelve door nuttige aanwijzingen meer verzekerd en gemakkelijker gemaakt worden. Wij zouden dit met voorbeelden kunnen staven; doch de aard der stof brengt niet mede, dit met de hier vereischte beknoptheid te kunnen doen; waarom wij den lezer verzoeken, zichzelven van het gezegde te overtuigen, en vooral vlijtig gebruik te maken van een boek, dat, bij het doen van operatiën, zijn verstand en zijne hand tot nut zijner natuurgenooten bestuurt en leidt.
Zoo zijn wij dan weder dit voortbrengsel tot opbouw onzer kunst aan den ijver van een jong Heelkundige verschuldigd; zoo als wij, over het algemeen, den Nederlandschen Heelmeesteren den lof moeten toezwaaijen, door eigene vlijt en onvermoeide pogingen een juk verbroken te hebben, waaronder zij, met miskenning hunner eigene waarde, zoo vele jaren met onderdanigheid gebukt gingen.
Eindelijk moeten wij den Vertaler, dien wij voor de op zich genomene taak wel berekend achten, dringend verzoeken, bij de bewerking van het tweede stuk meer naauwkeurigheids omtrent taal en spelling in acht te nemen.




De Willems-Kazerne, voorheen de Witte Vrouwen-Abdij te Utrecht, strekkende tot eene Bijdrage van de Geschiedenis dier Stad, en den aldaar geslotenen Vrede in het jaar 1713: door L.E. Bosch. Te Utrecht, bij N. van der Monde. 1829. In gr. 8vo. 104 Bl. f 1-20.

De stichting der Willems-Kazerne te Utrecht, op den grond der Witte Vrouwen-Abdij, en de plegtige Inwijding daarvan op den 24sten Augustus des vorigen jaars, gaven aanleiding tot dit klein, maar belangrijk geschrift.

{==262==} {>>pagina-aanduiding<<}
Na eene welgeschrevene Inleiding, toont de Schrijver aan, dat de meeste der tegenwoordige publieke gebouwen te Utrecht op de puinen van kloosters staan (bl. 8-10). Vervolgens deelt hij eenige bijzonderheden mede omtrent het voormalig Witte Vrouwen-klooster, 't welk in de 13de Eeuw gebouwd, doch in den jare 1678 (met uitzondering van een gering gedeelte van het koor der kerk) afgebroken is, wanneer op den grond daarvan een fraai bijzonder woonhuis gesticht werd, waarin ten jare 1713 de Utrechtsche Vrede geteekend is (bl. 11-21). Dit brengt hem als van zelf tot de opgave van eenige plaatselijke omstandigheden en bijzonderheden tijdens den Vredehandel (bl. 22-29), waarna hij de geschiedenis van dat gebouw vervolgt tot op onzen tijd, wanneer het plaats maakte voor de Willems-Kazerne. Hieromtrent zegt de Schrijver: ‘Deze bouwing geschiedde uitsluitend op stads kosten. Op den 24sten April 1824 werd het hoofdgebouw en daarna de zijvleugels aanbesteed. Het geheel zal de stad ruim f 300,000 gekost hebben’ (bl. 32). Nu volgt de beschrijving van dit gebouw, en eindelijk het verhaal van de plegtigheid der Inwijding (bl. 33-50). De volgende bl. 51-104 behelzen Bijlagen en Aanteekeningen. Twee weluitgevoerde Steendrukplaatjes, het eene op den titel, het andere tegenover denzelven, stellen de Witte Vrouwen-Abdij en de Willems-Kazerne voor.
Met veel genoegen heeft Rec. dit werkje gelezen, 't welk in vele opzigten tot een model voor soortgelijke beschrijvingen dienen kan. Niet alleen toch wordt alles, wat de Schrijver op den titel belooft, met orde en duidelijkheid afgehandeld; maar het dorre, 't welk dezer opgaven uit haren aard eenigermate eigen is, wordt hier afgewisseld door juiste en belangrijke opmerkingen, welke in eenen eenvoudig fraaijen stijl zijn uitgedrukt. - Eene enkele aanmerking veroorlove ons de Schrijver. Op bl. 34 wordt gezegd, dat de Kazerne is ingerigt ter huisvesting van eene bezetting van 2500 man. Maar, volgens de bouwkundige beschrijving in de laatste Bijlage, heeft het

{==263==} {>>pagina-aanduiding<<}
twaalf groote zalen, ieder voor 80 man, en acht kleinere; terwijl het overige tot andere einden dient. Dit wijst ons dus slechts op eene ruimte van 1300 of ten hoogste 1400 man. Mogelijk is deze strijdigheid alleen in schijn; doch ook dan had dezelve een woord tot opheldering vereischt.
Ook zouden wij vragen, of de Aanmerkingen en Bijlagen niet met eene te welige hand zijn opgehoopt? Zoo kon b.v. de vierde, over de oorlogen der Utrechtsche Bischoppen, hier gerust gemist worden; te meer, daar de acht bladzijden, die er aan gewijd zijn, eigenlijk niets nieuws behelzen. Belangrijker is te dezen voorzeker het medegedeelde omtrent den huurprijs van een aantal huizen te Utrecht, tijdens den Vredehandel (f 1400, f 1800, ja f 2000 per maand): maar daarop volgen weder twintig bladzijden (bl. 71-91), alleen opgevuld met de beschrijving van de kleeding der Pages en de livereijen der lijsknechts! Zoude men dit niet wat gerekt mogen noemen?
Doch dit neemt niets weg van de waarde van het overige, 't welk, zoo wij ons niet bedriegen, door ieder met genoegen zal gelezen worden, en in 't bijzonder voor Utrechts ingezetenen van eene blijvende waarde zijn zal.

De Engelsche Armen en de Nederlandsche Maatschappij van Weldadigheid. Uit het Engelsch. Te Amsterdam, bij de Erven H. Gartman. 1830. In gr. 8vo. 57 Bl. f :-50.

Te regt merkt de Vertaler in het Voorberigt op, ‘dat het voor ons, Nederlanders, allerstreelendst en hartverrukkendst is, wanneer eene Nederlandsche instelling door Engelschen, een volk, dat niet zoo gereedelijk inrigtingen van andere natiën prijst, boven mate geroemd en als hoogst navolgenswaardig aan hunne eigene natie aanbevolen wordt.’ De onbekrompen lof, die in zeker geschrift, getiteld: The antipauper System home Colonies (in the Quarterly Review, Nov. 1829) aan onze Maatschappij van Weldadigheid gegeven is, noopte hem dan ook, dit geheele stuk vertaald uit

{==264==} {>>pagina-aanduiding<<}
te geven; en hieruit ontstond het aangekondigde werkje, 't welk, in ons oog, niet alleen om hetgeen daarin over gemelde Maatschappij gezegd wordt, maar ook om deszelfs verderen inhoud, zeer belangrijk is.
Na eenige opmerkingen omtrent den deerlijken toestand der Engelsche Manusactuur-districten, welke zoo aan de ongehoorde uitbreiding der Machinerie, als aan de verminderde aanvraag ten gevolge der algemeene mededinging van het vaste land toegeschreven wordt (bl. 1-11), stelt de Schrijver, dat er voor Engeland geen ander en beter middel overig is, dan om den arbeid van een aanzienlijk gedeelte der bevolking over te brengen op eenen anderen tak van nijverheid dan de Manufacturen. Hij slaat voor, denzelven over te brengen naar het platte land, en wel naar de talrijke woeste en onbebouwde streken, waarop de duizenden, die nu zonder kostwinning en dus ten laste der Armenkas zijn, in staat zouden gesteld worden, om door eigen arbeid in tamelijke welvaart, zoo niet in overvloed, te bestaan. Zonder zich in te laten met bedenkingen van staatshuishoudkundigen aard, beroept hij zich op daadzaken, om te bewijzen, dat gronden, die in voortbrengingskracht veel beneden de Engelsche onbebouwde streken staan, in staat kunnen gesteld worden, om eene voldoende opbrengst te leveren. Hiertoe voert hij aan: 1o. het land van Waes, 't welk, tweehonderd-en-vijftig jaren geleden, een akelig stuk zand was, slechts schaars met heide bedekt, en nu de heerlijkste opbrengsten levert (bl. 12); 2o. eene oorspronkelijk Nederlandsche volkplanting van landbouwers, tusschen Goch en Kleef, die kort na 1707 eene barre en zwarte heide ontgon, en zich thans, met eene bevolking van 412 huisgezinnen, uitmakende 2539 personen, in den meest bloeijenden toestand bevindt (bl. 12-16); en 3o. onze Maatschappij van Weldadigheid. Van deze geeft hij, bl. 16-45, eene fraaije en uitvoerige, ofschoon niet overal even juiste beschrijving, en zwaait den hoogsten lof toe aan het diepe inzigt van den Generaal van den bosch, wiens geheele ontwerp en huishoudelijke inrigting, tot in de minste bijzonderheden, zijne geheele goedkeuring wegdraagt.
Vervolgens past hij het gezegde op Engeland toe: hij betoogt, dat dit Nederlandsche voorbeeld in Engeland kan en behoort gevolgd te worden: het eerste, wijl er niet minder dan tusschen de 20 en 30 millioenen acres (de acre is, volgens den Schrijver, ongeveer

{==265==} {>>pagina-aanduiding<<}
½ bunder Nederl. bl. 13) woest land in gevonden worden; het laatste, wijl het getal der armen van dag tot dag schrikbarend toeneemt en de Armentaks jaarlijks grooter en drukkender wordt; waarna hij, ten slotte, eenige tegenwerpingen, welke hij voorziet dat hem zullen gemaakt worden, opvat en wederlegt (bl. 45-57).
Het geheel is in eenen levendigen en krachtvollen stijl, maar met kalmte en gezond verstand, ter neder gesteld. Zeer belangrijk vonden wij de berigten en aanmerkingen omtrent de wonderlijke wijze, waarop men in Engeland den arbeid der armen in vele gestichten zoo onvruchtbaar mogelijk maakt, om hen eensdeels niet ledig te laten, maar aan den anderen kant de gezeten fabrikanten niet te benadeelen. - Doch wij kunnen den Schrijver in de bijzonderheden niet volgen.
Het is jammer, dat hij overal de bevolking der Maatschappij veel te groot opgeeft, te weten op 30,000 zielen, terwijl dezelve tot dusverre slechts ongeveer 8000 bedraagt! Zoo is ook, op bl. 41, de uitdrukking overdreven: ‘Bij menschen van alle klassen, van den Koning op zijnen troon tot den arbeidsman, die de straten van Brussel veegt, zijn deze instellingen warm ontvangen.’ Van zulk een algemeen Enthusiasmus bij de oprigting der Maatschappij herinneren wij ons minder, dan van de vooroordeelen, waarmede zij, vooral bij de mindere klasse, te worstelen gehad heeft. Zulke overdrijvingen doen ons te omzigtig zijn, om ook de overige berigten van den Schrijver zonder toets aan te nemen. Zoude b.v. de opgave van de woeste gronden in Engeland ook niet eenigzins hyperbolisch zijn? ‘Twintig à 30 millioenen acres, behalve nog 10 à 12 millioenen acres zoogenaamd weiland, die niet veel beter zijn’ (bl. 50). Zulke tweeënveertig millioenen acres, of, volgens den Schrijven zelven, 21 millioenen bunders, maken toch waarlijk nog al een beduidend lapje gronds uit! - Dan, bij al het ware en nuttige, dat dit werkje inhoudt, durven wij hierop niet verder aandringen.
De vertaling is uitmuntend uitgevallen. Alleen is, op bl. 6, de uitdrukking Handelwetboek misschien min gelukkig: zij doet ons onwillekeurig aan een Code de Commerce denken, terwijl de Schrijver duidelijk het systema van den vrijen handel bedoelt; waarom Handelstelsel hier duidelijker zoude geweest zijn. - Slechts ééne zinstorende drukféii viel ons in het oog; op bl. 18 van ond. doen rijzen, lees doen dalen.

{==266==} {>>pagina-aanduiding<<}

Wij besluiten ons verslag door ons te vereenigen met den wensch des Vertalers in het slot van zijn Voorberigt: ‘Wij hopen, dat dit stukje, vooral in de stad Leiden en andere diep verarmde plaatsen, vele lezers onder de Regeringsleden en Armverzorgers moge vinden.’




Redevoering van Marcus Tullius Cicero voor Quintus Ligarius, vertaald en met eenige Aanmerkingen voorzien door Mr. IJ. D. van Dam, Advocaat te Leyden. Te Leyden, bij Haak en Comp. 1829. In gr. 8vo. 42 Bl. f 2-:

Deze Redevoering van den Vader der Romeinsche Welsprekendheid is over het algemeen gelukkig vertaald, ja met niet onbelangrijke, en voor den ongeletterden veelal opheldering gevende aanteekeningen voorzien; maar de prijs is razend duur. Één gulden ware genoeg voor 42 bladzijden met duidelijke letter en breede randen.
Wat den zin betreft, waarin men den aanhef der pleitrede van Cicero voor Ligarius moet opvatten, daaromtrent is Recensent van het gevoelen der meerderheid, en geenszins, gelijk de Heer van dam, van dat van Georgius Trapezuntius. Caecum esse mihi liceat, quaeso: ironiam hoc loco video lepidissimam. Nam si caeci sunt qui vident, ut ait Georgius Trapezuntius, quid de iis judicandum qui nîl videre se profitentur?
Cicero kon zeer wel gissen, dat Tubero alles zou aanvoeren, wat bij te brengen was. Cicero, als verdediger van Koning Dejotarus optredende, zegt wel, in den aanvang zijner rede altijd hevig bewogen te zijn; maar, gelijk van elders te bewijzen is, hij bragt zijne redevoeringen op schrift, en prentte die in zijn geheugen, alvorens hij die uitsprak: hetwelk echter daarom niet uitsluit, dat hij, des geraden oordeelende, bij de voordragt uitliet, aanvulde en veranderde; noch ook, dat hij hevig ontroerd kon zijn, wanneer hij aanving te spreken. De zoogenaamde misdaad van Ligarius was gansch niet nieuw of ongehoord, en vóór dat Tubero als beschuldiger optrad, heeft Cesar zeer wel geweten, dat Ligarius in Afrika geweest, en na den Pharsalischen slag daar gebleven was. Maar eerst maakt Cicero de aanklagt min of meer bespottelijk; daarna toont hij hare hatelijkheid en ongepastheid, vooral in den mond van Tubero; wijst aan, dat

{==267==} {>>pagina-aanduiding<<}
deze althans geen minder tegenstander van Cesar geweest is, dan Ligarius en zijn aan Rome wedergegeven verdediger zelf; verheft de edelmoedigheid van Cesar, en brengt den Dictator, door al zijne lofspraken, zoodanig in het naauw, dat hij wel vergiffenis schenken moet, zal hij zichzelven niet ongelijk schijnen, en de gunst des volks verliezen, welke Cesar zelf gevoelde de eenige steun te zijn van zijn onwettig gezag. Ligarius kreeg dan ook vergeving van den Overweldiger, want Cicero had het hart van Cesar weten te treffen op de regte plaats.
Recensent wenscht den Heere van dam bij voortduring lust, maar niet altijd even genoegzamen tijd, om de schriften van Cicero te vertalen, en raadt de Uitgevers, hunne koopwaren wat meer algemeen verkrijgbaar te stellen. Al is het, dat er mindere verwachting besta van ongemeen of algemeen debiet; ook dan, gelooven wij, blijft eene gematigde prijsstelling altijd, misschien wel inzonderheid, zaak.




Adnotationum nonnullarum in librum Ciceronis de Senectute, quas conscripsit H.J. Nassau, Gymnasii Assenensis Rector. Fasciculus I. Groningae, apud J. Römelingh. 1829. 8vo. pp. Vl. 81. f :-75.

Wij maken uit de voorrede van dit stukje op, dat de Heer nassau, Rector der Latijnsche School te Assen, hetzelve geschreven heeft ter bekoming van het Doctoraat in de bespiegelende Wijsbegeerte en Letteren. Hij moet door bezigheden van veelvuldigen aard overladen zijn, zoodat hij ter naauwernood, als 't ware, eenige uren heeft kunnen uitsnipperen, om deze aanteekeningen uit zijne papieren zamen te stellen. De aanteekeningen dragen dan ook hier en daar kenmerken van die overhaasting. Want de Schrijver had bij eene meer bedaarde behandeling en overweging zonder twijfel eenige meer beschaafd, andere besnoeid, en zelfs enkele geheel weggelaten, als behelzende zaken van te weinig gewigt, om gedrukt te worden. Desniettegenstaande is er nog vrij wat goeds in dit bundeltje, en wij hebben den maker leeren kennen als iemand van zeer goeden aanleg, die lust en smaak heeft voor eenen echt Latijnschen stijl, en er van houdt om zelf te denken. Hij zegt, dat hij langen tijd aan het lezen en overdenken van de wijsgeerige geschriften van cicero

{==268==} {>>pagina-aanduiding<<}
besteed heeft. Wij hopen, en raden hem aan, dat hij dat nog langen tijd moge doen, en ons eindelijk de vruchten dier studiën in een fiksch boek van aanteekeningen moge mededeelen, liever dan dat hij dezen fasciculus met die haast en in dien trant vervolge. Wij kennen den Heer nassau, als een naauwkeurig en vlijtig man, uit zijne Oude Aardrijkskunde; eene schets, welke hij met smaak uit het Hoogduitsch, zoo wij ons niet bedriegen, bearbeid heeft; aan welk boek reeds de tweede druk is te beurt gevallen.




Verhandeling over de beste leerwijze op de Latijnsche Scholen. Door Mr. C.J. van Assen. Tweede Druk. Te Leyden, bij C.C. van der Hoek. 1828. In gr. 8vo. 116 Bl. f 1-:

In den jare 1817 schreef de loffelijke Haarlemsche Maatschappij der Wetenschappen de volgende vraag uit: Welk eene leermethode wordt op eene zoogenaamde Latijnsche School vereischt, ten einde niet alleen de oude Talen, met de beginselen der Geschiedenis, Fabelkunde enz., goed en grondig te onderwijzen, maar bijzonder ook, om der jeugd, door dat onderwijs, met den geest der oudheid te bezielen, tot alwat schoon en edel is te verheffen, en zoo tot het beoefenen van kunsten en wetenschappen wèl voor te bereiden? - Op deze vraag werden, indien ons geheugen ons niet bedriege, drie antwoorden ingezonden, en bekroond met verschillend metaal, die van den Heer van assen met goud. Het heeft menigeen, en ons ook, in die dagen verwonderd, dat slechts twee mannen, welke het onderwijs bij lange ondervinding kenden, hunne krachten aan het verklaren van dat onderwerp hebben beproefd. Welke daarvan ook de redenen mogen geweest zijn, dit is zeker, dat er vele onderwijzers waren, wier ervaring en voorbeeld, eenvoudig uiteengezet, het meest voldoende antwoord op bovengemelde vraag zouden hebben opgeleverd. Recensent had in dien tijd eenen waardigen onderwijzer zeer aangemoedigd, om mede naar den prijs te dingen; of liever, om het groote nut, hetwelk hij in zijnen kring stichtte, algemeen te verspreiden. De man antwoordde koeltjes: Variis modis bene fit. Goed doen gaat vóór mooi praten. Ik schrijf niet gaarne over mijne dagelijksche bezigheden.
De Verhandeling van den Heer van assen is in eenen net-
{==269==} {>>pagina-aanduiding<<}
ten en fraaijen stijl geschreven, en er heerscht in dezelve een keurige en fijne smaak en veel gevoel voor het goede en schoone. Of 's mans regelen en voorschriften en bespiegelingen alle van toepassing zijn op de leerlingen, gelijk dezelve toen op onze Latijnsche Scholen waren en thans voor het grootste deel nog zijn, is eene vraag, welke zij alleen kunnen oplossen, die dat beproefd hebben. Wij voor ons twijfelen daaraan. Intusschen is en blijft het eene goede handleiding voor private Onderwijzers en Gouverneurs, die met den regten weg nog niet bekend zijn. Deze zullen er meer partij van kunnen trekken, dan Onderwijzers aan eene Latijnsche School.

Het Leven en de Reizen van Christoffel Columbus, door Washington Irving. Uit het Engelsch. IIIde en IVde of laatste Deel. Te Haarlem, bij de Wed. A. Loosjes, Pz. 1829. In gr. 8vo. Te zamen 723 bl. f 7-20.

Wij hebben den inhoud en de waarde van dit boek, naar ons begrip en oordeel, bij de verschijning der twee eerste deelen doen kennen. Wij maakten toen de aanmerking, dat ferdinand en vooral isabella bij het verhaal in geen ongunstig licht verschenen. En sedert lazen wij ergens in een buitenlandsch, vrij ongunstig verslag van het werk, dat hetzelve slechts zou geschreven zijn, om de Spaansche natie, en met name de genoemde beroemde Koningen derzelve, te verdedigen en te vleijen. Wat ons betreft, wij gunnen thans onzen vijanden zuike losiedenaars; met uitzondering alleen van het geschrevene omtrent de Koningin, die het inderdaad wèl meende, en zich als eene zachte, Christelijke vrouw doet kennen, vol liefde voor hare arme, onkundige Indianen. Voor het overige ontrolt zich het belangrijk tasereel niet, dan om ons de ontwikkeling der groote eigenschappen van de columbussen, der zaden van ongeluk, uit hunne misslagen in den drang des noods geboren, der versoeijelijkheden van het Spaansch gebroed, der mistrouwende, koude en schandelijke ondankoaarheid van ferdinand, en wat al meer rampzaligs, te doen kennen. Wij nemen dus niets van den lof terug, bevorens aan het werk gegeven. Levendig, ach! al te levendig steit het ons de schande der oude en het

{==270==} {>>pagina-aanduiding<<}
ongeluk der nieuwe wereld voor oogen. En zoo wij ons voorheen beklaagden, de ophelderingen niet te bezitten, pas achter het laatste deel geplaatst, deze noten, in het oog van sommigen misschien al te uitvoerig en te veel tot kleinigheden afdalende, leveren althans het bewijs der naauwkeurigheid van den levensbeschrijver op. En kan het ons dan ook minder schelen, uit welke stad, wat huis of geslacht de groote man voortkwam; ja oogsten wij zoo wel te dezen, als ten aanzien der naauwkeurige bijzonderheden, die hem vormden en zoo hoog opvoerden, veelal enkel die wetenschap, dat men er niets of weinig van weet; zoo zal toch de eenvoudige opgave der bedoelde stukken reeds doen zien, dat ook belangrijker aanmerkingen, inzonderheid ten aanzien van de (wel eens betwiste) waarde en nieuwheid zijner ontdekking, daarin voorkomen. Ziehier dezelve: I. Algemeen overzigt van des Admiraals karakter. II. Afkomst van columbus. III. Geboorteplaats van columbus. IV. De colombos. V. Togt van jan van anjou. VI. Wegneming der Venetiaansche galeijen door den jongeren colombo. VII. Amerigo vespucci. VIII. Martin alonzo pinzon. IX. Gerucht nopens den zeeman, die ten huize van columbus overleed. X. Martin behem. XI. Scandinavische ontdekkingen. XII. Togten der Ouden om Afrika henen. XIII. De schepen van columbus. XIV. Eerste landing van columbus. XV. Verrekening van oude munt, in dit boek, tegen hedendaagsche. XVI. Marco paolo. XVII. Het werk van marco paolo. XVIII. Sir john mandeville. XIX. De verzengde luchtstreek. XX. Het Atlantis van plato (met eene noot van den geleerden vertaler). XXI. Het gewaande eiland van
St. Brandan. XXII. Het eiland der zeven steden. XXIII. Ontdekking van het eiland Madera. XXIV. Las casas. XXV. Petrus martyr. XXVI. Oviedo. Er zijn nog een aantal meer, alle strekkende om het aangestipte in den tekst op te helderen en te bevestigen, om de geschiedenis van columbus geheel te doen kennen, om hetgeen men vroeger al of niet van Amerika wist in het licht te stellen, om den indruk te bepalen, door deze ontdekking gemaakt; in één woord, om het werk wetenschappelijk en klassiek te maken.
Wij mogen niet nalaten, hetzelve den liefhebberen van de geschiedenis, die der menschheid vooral, zoo als ook aan alle nieuwsgierigen, die ook wel eens iets anders dan een roman willen lezen, van harte aan te prijzen. Zelfs de lief-
{==271==} {>>pagina-aanduiding<<}
hebbers van wreed- en ijselijkheden, als die van anna radcliffe of spiesz, zoo wel als de vriendinnen van arkadische tafereelen, en niet minder die van gevaren en avonturen, zullen er stof..... en is het dan ook tot tranen vinden; deze zullen ten minste over wezenlijke voorwerpen en ligt zóó vloeijen, dat ze iets degelijks, ter verzachting en veredeling van het hart, achterlaten.
Wij spraken van Spaansch gebroed, en dat wij onzen vijanden zulken lof gunden, als hier voor die natie te vinden is. Het voegt ons echter er bij te voegen, dat men tweehonderd jaar later zich nog op den held heeft verhoovaardigd, en zijne asch, die zoo min rust als de man zelf had gehad, maar telkens verplaatst was, aan de vijanden ontvoerd, met buitengewone pracht op nieuw in Spaansch-Westindischen grond heeft bijgezet. - Het lot van vele groote mannen! En, helaas! men kan hun niet eens toeroepen: troost u met het oordeel der nakomelingschap! Want de verwaandheid maakt zich ook van dien troost meester; terwijl de waarlijk groote man ligt te bescheiden is, om daaraan te durven denken.

De laatste dag van eenen ter dood veroordeelden, door Victor Hugo. Uit het Fransch, door H.L.F. 's Gravenhage, bij G. Vervloet. 1829. In kl. 8vo. 203 Bl. f 1-80.

Van de verschillende wijzen, op welke dit boek ontstaan kan zijn, houden wij het voor het waarschijnlijkste, dat hetzelve het werk is van ‘eenen denker, die de natuur tot verrijking der kunst gadesloeg, eenen wijsgeer, eenen dichter, wie weet het? die den laatsten dag van eenen ter dood veroordeelden, het geliefkoosd onderwerp van zijne mijmeringen, aangegrepen heeft; of liever, die er zich door heeft laten wegslepen, en er zich niet anders van heeft kunnen ontdoen, dan door het in een boek te besluiten.’ Als dichterlijk voortbrengsel valt de aanmerking weg, hoe het mogelijk is, dat een ter dood veroordeelde op den laatsten dag van zijn leven zoo veel kan schrijven. De laatste dag is het standpunt, waarop de menschkundige en menschlievende schrijver zijnen held plaatst, en hem daar doet opteekenen, niet alleen hetgeen hem nu overkomt, maar hetgeen dagen en weken voorafgegaan is. Als lectuur voor gevangenen en veroordeelden durven wij dit boekje minder aan-
{==272==} {>>pagina-aanduiding<<}
bevelen. Het stelt eenen ongelukkigen voor, wel is waar niet misdeeld van goede hoedanigheden van verstand en hart, maar geheel verstoken van die vaste godsdienstige en zedelijke beginselen, die noodig waren, om hem zijn lot met gelatenheid te doen ondergaan, en hem evenzeer van het strafwaardige van zijne misdaad te overtuigen, als hij nu verbitterd is over het vonnis, hetwelk hem doemt tot den dood. Maar allerbelangrijkst is het wetkje voor den menschenkenner, voor den wetgever en regter, van wiens bepaling en uitspraak ooit het leven of de dood van zijnen medemensch kan afhangen. Die berouwhebbende tuchteling, die na zijn ontslag het voornemen heeft, om een eerlijk man te zijn, maar met zijnen pas als vrijgelaten galeiboef nergens werk kan krijgen, en nu door honger weder tot stelen vervalt, en onder root en moord oud wordt; dat aan elkander ketenen der galeiboeven, enz. - mogten zulke tafereelen niet te vergeefs afgemaald zijn! Ja, als schildering, treffend
gelijkende schildering van menschelijken hartstogt, van radelooze droefheid en wanhoop, als dichtstuk, ook zonder maat en rijm, is het werk een meesterstuk. De lezer oordeele uit het volgende, hetwelk wij hier en daar uitnemen:
‘Ter dood veroordeeld! Ziedaar reeds vijf weken, dat ik opgesloten ben met deze gedachte, altijd met haar alleen, altijd ijzende van hare tegenwoordigheid, altijd gebukt onder haar gewigt! Wat ik doe, altijd staat zij daar, die helsche gedachte, altijd daar, aan mijne zijde, als een looden spooksel; afgunstig van iedere verstrooijing, staat zij daar altijd alleen, of tegenover mij, en schudt mij, rampzalige, met beide hare ijskoude handen, wanneer ik het hoofd afwenden, of de oogen sluiten wil.
‘Alweêr heeft zij mij in den slaap vervolgd. Plotseling ontwakende, riep ik uit: O, 't is slechts een droom! Maar zie, nog eer mijne bezwaarde oogen zich konden ontsluiten, om dat noodlottig denkbeeld geschreven te zien op al de akelige voorwerpen, die mij omringen, op de klamme, vochtige vloersteenen van mijnen kerker, in de bleeke stralen van mijne nachtlamp, in de grove draden mijner linnen kleeding, in de donkere gelaatstrekken van den schildwacht, wiens wapentuig door de traliën van mijnen kerker glinstert..., nog eer ik dit alles aanschouw, is het mij, of reeds eene stem mij in het oor heeft gesluisterd: ‘ter dood veroordeeld!’
‘Ter dood veroordeeld,’ riep de menigte, en, terwijl men

{==273==} {>>pagina-aanduiding<<}
mij naar buiten leidde, stroomde al dat volk mij na, met een daverend geweld, als van een gebouw, dat ineenstort. Bedwelmd en wezenloos trad ik voort. Nu was er eene geheele omwenteling in mijne ziel ontstaan: zoo lang ik nog mijn doodvonnis niet had, voelde ik, dat ik ademde, dat mijn boezem klopte, dat ik leefde in dezelfde ruimte als de andere menschen; thans onderscheidde ik duidelijk, dat er iets, als een scheidsmuur, tusschen mij en mijne natuurgenooten stond. Niets, dat zich zóó meer aan mijn oog vertoonde als weleer.
‘Ter dood veroordeeld! Wel nu, waarom niet? De menschen, ik herinner mij dit gelezen te hebben, ik weet niet in welk boek, waarin alleen dit goed was, de menschen zijn allen ter dood veroordeeld met onbepaald uitstel. Wat is er dan in mijnen toestand zoo veranderd?’
‘Misschien, dat zij, die veroordeelen, dit geschrift gelezen hebbende, wat minder onbedacht zullen zijn, als er weêr eens zal worden geraadpleegd, of men een hoofd, dat denkt, of men het hoofd van een' mensch zal werpen in hetgeen zij de weegschaal der geregtigheid noemen. Misschien hebben zij, die ongelukkigen, nog nooit nagedacht over die langzame opklimming van folteringen, vervat in de weinige woorden van een doodvonnis. Hebben zij wel ooit een oogenblik vertoefd bij dat nijpende denkbeeld, dat er in den mensch, dien zij zoo ter dood doemen, een denkvermogen bestaat, een denkvermogen, dat gerekend had op het leven, eene ziel, die zich niet gemeenzaam heeft gemaakt met het denkbeeld van sterven? Neen, zij zien in dit alles niets dan den loodregten val van eene driehoekige bijl, en denken zeker, dat er voor den veroordeelden niets voorasgaat, niets volgt.’
‘'t Is tien ure.
‘O mijn arm klein kind! Nog zes uren, en dan ben ik dood! Dan ben ik iets onreins, dat naar de steenen tafel van de snijkamer gesleept wordt. In de eene zal men een afdruksel maken van mijn hoofd; in de andere zal men het ontleedmes zetten in mijnen romp. Met het overschot zal men eene doodkist vullen, en die vracht zal in een' kuil op het kerkhof worden gesmeten.
‘Zoo zullen zij met uwen vader handelen, die menschen, die mij geen van allen haten, die mij allen beklagen en mij allen zouden kunnen redden. Zij zullen mij dooden; begrijpt gij dat, maria? Mij dooden, in koelen bloede,

{==274==} {>>pagina-aanduiding<<}
ten schouwspel voor het volk, tot welzijn van de maatschappij! Groote God!
‘Ach, hadden die gezworenen haar ten minste gezien, mijne lieve, kleine maria! Zij zouden begrepen hebben, dat men den vader van een kind van drie jaren het leven niet moet benemen.’
‘Is 't wel zeker, dat ik sterven moet, eer het avond wordt? Is 't wel zeker, dat ik het ben? Dat dof geraas op de straten; die stroom van volk, die zich voortstuwt langs de grachten; die gendarmes, die zich reeds gereed maken in de kazernen; die priester in het zwart; die andere man met zijne bloedroode handen: dat alles geldt mij! Ik ben het, die sterven moet! Ik, dezelfde, die in dit vertrek is, die leeft, die zich beweegt, die ademt, die hier zit aan deze tafel, welke op eene andere tafel gelijkt, en even goed elders zou kunnen staan; ik, in één woord, deze, dien ik nu aanraak, dien ik voel, en wiens kleeding die plooijen maakt, die ik daar zie!’
‘Zij zeggen, dat het niets is, dat men geene smart lijdt, dat het een zacht uiteinde is, dat de dood, op die wijze, zeer vereenvoudigd wordt.
‘Maar wat is dan die doodstrijd van zes weken, dat zieltogen van twaals uren lang? Wat zijn dan die angsten van dien laatsten dag, die zoo traag en zoo snel voorbijgaat? Wat is die ladder van folteringen, waarvan de uiterste sport aan het schavot reikt?
‘Dat zal dan, waarschijnlijk, geen lijden zijn.
‘Verwekt het niet even dezelfde smartelijke gewaarwordingen, alsof ons bloed, drup voor drup, werd afgetapt, alsof ons denkvermogen, vonk voor vonk, werd uitgedoofd?
‘En dan nog: men lijdt er niet onder! Zijn zij er zeker van? Wie heeft het hun gezegd?
‘Heeft men ooit gehoord, dat een afgekapt hoofd zich bloedend uit de mand opgeheven, en het volk toegeroepen heeft: ‘het doet geen pijn?’

En nu nog, ten slotte, een treffend staal van hartverschenrende verbeeldingskracht!

‘Ik ontwaakte, rillende, en overdekt met een koud zweet.
‘De goede biechtvader zat aan het voeteinde van mijn bed, en las gebeden. ‘Heb ik lang geslapen?’ vroeg ik.
‘Mijn zoon,’ zeide hij, ‘gij hebt een uur geslapen.

{==275==} {>>pagina-aanduiding<<}
Men heeft uw kind hier gebragt: zij wacht op u, daar, in het naaste vertrek. Ik wilde niet, dat men u wekken zou.’
‘Och,’ riep ik uit, ‘mijn dochtertje! Laat men mijn dochtertje bij mij brengen!’
‘Zij is als eene roos, frisch en blozend; zij heeft groote, heldere oogen; zij is schoon.
‘Men had haar een kleedje aangedaan, dat haar goed stond.
‘Ik vatte haar bij de hand; ik nam haar op, in mijne armen; ik zette haar op mijne knien; ik kuste haar op de haarlokken.
‘Waarom kwam zij zonder hare moeder? - Hare moeder is ziek, hare grootmoeder ook. 't Is wel.
‘Met verwondering zag zij mij aan. Gewillig liet zij zich streelen, omhelzen, overdekken met kussen; maar, van tijd tot tijd, wierp zij toch een' ongerusten blik op hare voedster, die in een' hoek zat te weenen.
‘Eindelijk kon ik spreken.
‘Maria!’ zeide ik, ‘lieve maria!’
‘Ik drukte haar woest aan mijne volgekropte borst. Zij gaf een' kleinen schreeuw. ‘Och, gij doet mij pijn, mijnheer!’ zeide zij.
‘Mijnheer! 't Is wel haast een jaar geleden, dat zij mij niet gezien heeft, dat arme kind. Zij heeft mij vergeten; trekken, spraak, toon, alles is haar vreemd geworden; en buitendien, wie kan mij herkennen, met dezen baard, deze kleederen, dit verbleekt gelaat? Hoe! reeds uitgewischt uit dat geheugen, het eenigste, waarin ik zoo gaarne wenschte voort te leven! Hoe! reeds geen vader meer! Reeds gedoemd, om dat woord niet meer te hooren, dat woord uit de taal der kinderen, zoo zoetluidend, dat het geene plaats kan behouden in de taal der volwassenen: papa!
‘En toch, dat woord nog één' keer, nog slechts één' enkelen keer uit dezen mond te hooren, dat zou alles zijn, wat ik verlangde voor de veertig jaren levens die men mij ontneemt.
‘Luister, maria,’ zeide ik, terwijl ik hare beide kleine handjes in de mijne vouwde, ‘kent gij mij niet?’
‘Zij zag mij aan met hare schoone oogen, en antwoordde: Och neen!’
‘Zie mij eens goed aan,’ hernam ik: ‘wel nu, weet gij niet, wie ik ben?’

{==276==} {>>pagina-aanduiding<<}

‘Ja,’ zeide zij, ‘een heer.’
‘Helaas! Slechts één eenig wezen op de wereld lief te hebben, het lief te hebben met de innigste liefde, en te zien, dat het u aanblikt, dat het op u staart, dat het u toespreekt en u antwoordt, en dat het u toch niet kent; van niemand anders troost te begeeren, dan van dat wezen, en in dat wezen het eenigste te zien, dat niet weet, hoe gij hijgt naar troost in de ure des doods, die nabij is: welk eene wreede foltering!
‘Maria,’ hervatte ik, ‘hebt ge een' papa?’
‘Ja, mijnheer,’ antwoordde het kind.
‘Wel nu, waar is hij?’
‘Zij sloeg hare groote, sprekende oogen met verwondering op: ‘Ach, weet ge 't dan niet? Hij is dood.’
‘Ik had haar bijna laten vallen: zij gaf een' schreeuw.
‘Dood!’ zeide ik. ‘Maria, weet ge, wat het zeggen wil: dood zijn?’
‘Ja, mijnheer,’ hernam zij: ‘hij is in de aarde en in den hemel.’
‘En aanstonds liet zij volgen:
‘Ik bid onzen Lieven Heer voor hem, 's morgens en 'savonds, op moeders schoot.’
‘Ik kuste haar op het voorhoofd. ‘Maria, zeg mij uw gebed eens op.’
‘Dat kan ik niet, mijnheer. Een gebed, dat doet men niet op den dag. Kom van avond bij ons aan huis; dan zal ik het opzeggen.’
‘Dat was te veel. Ik viel haar in de rede:
‘Maria, ik ben uw papa!’
‘Och kom!’ zeide zij.
‘Ik vervolgde: ‘Wilt gij wel, dat ik uw papa ben?’
‘Het kind wendde zich af. ‘Neen! Mijn papa was veel mooijer.’
‘Ik overdekte haar met kussen en tranen. Zij zocht zich los te maken uit mijne armen, en riep: ‘Gij doet mij zeer met uwen baard.’
‘Ik zette haar weder op mijne knien, en staarde haar met de teederste blikken aan; vervolgens vroeg ik:
‘Maria, kunt gij lezen?’
‘Ja,’ hernam zij, ‘ik kan wel lezen. Ik lees de letters bij moeder.’
‘Welnu, lees dan eens wat,’ zeide ik, terwijl ik haar

{==277==} {>>pagina-aanduiding<<}
op een papier wees, dat zij, verkreukt, in een van hare kleine handjes hield.
‘Zij schudde het lieve hoofdje. ‘O ja; maar ik kan nog pas fabels lezen.’
‘Nu, beproef het eens; laat hooren, lees op.’
‘Zij vouwde het papier open, en begon te spellen, met het vingertje op de letters: ‘v, o, n, von, n, i, s, nis, vonnis.’
‘Ik scheurde 't haar uit de hand. 't Was mijn doodvonnis, dat zij mij voorlas! Hare voedster had het papier gekocht, voor een' stuiver. Mij kostte het meer!
‘Wat ik gevoelde, is niet uit te spreken. Mijne heftige beweging had het kind verschrikt; bijna begon zij te schreijen; maar eensklaps zeide zij: ‘Och, geef mij mijn papier weder! Weet ge, 't is om te spelen.’
‘Ik gaf haar over aan hare voedster. ‘Breng haar weg!’
‘En ik viel neder op mijn' stoel, somber, koud, wanhopend. Nu moesten zij komen, nu! Ik ben los van alles; de laatste vezel, die mijn hart aan 't leven hechtte, is verbroken; ik ben rijp voor 't geen zij met mij voorhebben.’

Ook de vertaler heeft zijne gansch niet gemakkelijke taak, naar ons oordeel, uitmuntend volbragt, en in eene zuivere taal de schoonheden van het oorspronkelijke zeer goed weten te bewaren. Wij wenschen hem de voldoening toe, dat zijn arbeid door onze landgenooten gunstig worde ontvangen. Wij wenschen meer; wij wenschen, (en men mag het geheele boekje een welsprekend pleit voor de vervulling van dezen vromen wensch heeten) op godsdienstige en menschkundige gronden, dat dezelve het zijne moge toebrengen, om eenmaal in ons vaderland de vreeselijke doodstraf, die den weg ter bekeering voor altijd gewelddadig afsnijdt, en daardoor, als 't ware, in dien der Voorzienigheid zelve grijpt, voor mildere en meer Christelijke beginselen te doen wijken.




Récherches sur la Langue nationale de la majeure partie du Royaume des Pays-Bas, par le Baron De Westreenen de Tiellandt. A la Haye et Amsterdam, chez les Frères van Cleef. 1830. 8vo. 24 pag. f :-80.

Het zal ligt wel de eerste keer zijn, dat een volk niet

{==278==} {>>pagina-aanduiding<<}
weet, welke zijne moedertale zij! Onze Vlaamsche en Brabandsche landgenooten zijn dan eenig in deze omstandigheden. Trouwens, het zal wel meer een wenschen, dan een dadelijk geloof zijn, dat zij de eer hebben, in dit kenmerkend opzigt, tot de groote natie te behooren. Althans de eenvoudige burger, die inderdaad zijne moeders tale, gelijk deze die van hare ouders, van geslachte tot geslachte spreekt, heeft zich tot deze verhevene gedachte wel niet kunnen verheffen. Maar, tegen zulk een bewijs zouden de wijzen dezer eeuw ligt wel antwoorden: deze schare, die de wet niet en weet, is vervloekt; en daarom is het goed, dat geleerde mannen het pleit voor het arme Nederlandsch opvatten, en, de Walen Walen latende, met onbetwistbare stukken doen zien, dat de taal van Antwerpen, Leuven, Brugge en ook Brussel sedert onheugelijke tijden dezelfde was, als die van Amsterdam, Utrecht, Middelburg en Groningen. In het Mengelwerk van een vorig en dit No. namen wij reeds dergelijk een stuk op, uit een Brabandsch tijdschrift vertaald. En hiermede kondigen wij een ander aan, door den Baron van westreenen in de Fransche taal geschreven, en, met behulp van zijne eigene rijke boekerij en verdere gelegenheid tot aanvoering der bewijsstukken, tot een in ons oog geheel onwederlegbaar betoog gevormd. Wij zullen zien, of de spotters met deze gansche bewering in staat zullen zijn, iets gegronds hiertegen te opperen. Zoo niet, dan keert immers de bespotting, in het oog van elken verstandigen, tot henzelven weder. Ongelukkig inderdaad het volk, dat, zijn volksbestaan onder afwisselende heerschappij tegen de verbastering niet kunnende handhaven, zich ten laatste
beklaagt en schaamt, weêr eene eigene vrije natie uit te maken! Maar, verwarren wij het volk niet met eenige dwazen, noch de volksstem met die der dagbladen. De waarheid zegepraalt welhaast.

Het oude Kasteel te Marienlinde; of de Liefde maakt Helden. Door H. Clauren. Uit het Hoogduitsch. Te Amsterdam, bij J.C. van Kesteren. 1829. In gr. 8vo. 262 Bl. f 2-40.

Het schoone meisje, aan hetwelk de vertaler waarlijk wel eenen meer romanesken naam, dan dien van Jannetje, had mogen geven, ziet afschuwelijke spoken in het oude kasteel,

{==279==} {>>pagina-aanduiding<<}
hetwelk door haren vader tot een wolmagazijn gebruikt wordt. Maar de liefde maakt helden en ook heldinnen; want liefde voor Thomas Wilford, eenen jongen Engelschman, die als leerling van haren vader in dit spookkasteel zijn verblijf houdt, beweegt haar, om, niettegenstaande de ontmoeting van het graauwe spook, of de levende en wandelende wolbaal, die haar zelfs aangesproken en met den dolk gedreigd had, zich nogmaals in het holle van den nacht (het is om van te ijzen!) in dat kasteel te begeven. Maar alles gaat in eer en deugd, en Jannetje begeeft zich in het gevaar, enkel uit vrees, dat haar minnaar zal verhongeren. Alles loopt nog wel af; de spoken, dit ontdekt zich nog bij tijds, zijn aanzienlijke Italianen, die, wegens eene omwenteling in hun geboorteland voortvlugtig, zich stil in het kasteel hadden ingekwartierd, zich bij dag verborgen hielden, maar des nachts het goede Jannetje zulk eenen schrik hadden aangejaagd. Zij wordt de gelukkige echtgenoote van haren Thomas, dien zij inderdaad zuur genoeg verdiend heeft. Het verhaal is onderhoudend, en bij de behoefte, die er welligt bestaat, aan spijs, al is het dan ook geene sterk voedende spijs, voor den leeshonger van eene talrijke soort van lezers, willen wij aan het boek de getuigenis niet weigeren, dat het niet tot de schadelijke romans behoort. Welke zedelijke strekking het verhaal hebben moet, is ons niet duidelijk; misschien moet het tot een bullebak dienen voor zoodanige meisjes, welke plan hadden, om hare minnaars, even als Jannetje deed, op hunne slaapkamers te gaan bezoeken. Maar wij houden ons verzekerd, dat onze zoo zedige jufferschap door geene ‘levende geraamten met dolken van de grootte van een vierendeels el, in roofvogelsklaauwen gehouden,’ van zulke onvoegzaamheden behoeft afgeschrikt te worden. - Op de vertaling hebben wij geene aanmerking, dan dat het de Tiroler
gemsenjagers zijn, die als bekwame schutters bekend zijn, maar niet de Tiroler ganzenjagers, gelijk wij hier lezen.




Ferdinand en Frederika, of het gevaarlijke van kwalijk bestuurde hartstogten. Door J. Hagen. Te Amsterdam, bij H. Moolenijzer. In gr. 8vo. 237 bl. f 2-20.

Ferdinand en Frederika beminnen elkander; maar beider onders keuren deze liefde as, en, zoo als het ons voorkomt,

{==280==} {>>pagina-aanduiding<<}
te regt. Ten minste het antwoord van den vader van het meisje aan den zeventienjarigen minnaar van zijne zestienjarige dochter behoort tot de verstandigste taal in het geheele boek: ‘Mijn zoon! laat eerst nog eenige jaren verloopen, en als gij mij dan, als een man, dit verzoek komt doen, zal ik er mij over beraden.’ De wanhopige minnaar neemt dienst op een schip, vertrekt naar de Westindiën, wordt geplaatst bij eenen planter, maar vrij spoedig gevangen in het net van eene - wij kunnen het niet anders noemen - geile Mulattin. Naar ons inzien wat laat, begint hij om zijne in het vaderland achtergelatene Frederika te denken, die hem intusschen schrijft, dat zij het plan heeft, om naar de West over te komen. Zulk eene ontmoeting tusschen zijne bruine en blanke minnares meent hij te moeten vermijden. Hij vertrekt stil naar Europa, stapt echter ter loops nog eens af in Engeland, amuseert zich daar nog een veertien dagen met een lief meisje, en vindt in het vaderland zijne Frederika op hem wachtende. Het geld, dat hij, gelijk het in de romans doorgaans gaat, in het goudland spoedig gewonnen had, maakt de ouders malscher, en spoedig zijn de minnenden bruidegom en bruid. Maar zij hebben hunne rekening deerlijk buiten den waard gemaakt; want Rosalie, de verlatene Mulattin, laat zich zoo niet afzetten, doet ook het overstapje, is bijna even zoo spoedig hier als Ferdinand, en straft zijne ontrouw, door hem haren dolk in het bart te stooten. Nu verwacht de lezer zeker, dat de wanhopige bruid de tering zal krijgen; maar geen nood. Zij laat zich voor één gat niet vangen. Terwijl Ferdinand weg was, had zij, voor het verliezen, en tot tijdkorting intusschen, nog eenen anderen vrijer opgetuigd. Dat komt nu goed, en spoedig bekomt zij, in
dezen, ‘den liefderijksten en braafsten man, met wien zij lange jaren eenen gelukkigen echt - doorjuichte.’
Hoe ongaarne wij een ongunstig oordeel uitspreken over een oorspronkelijk vaderlandsch geschrift, moeten wij verklaren, dat er niets belangrijks, geen enkel belangwekkend karakter in dit gansche verhaal voorkomt. De schuldigen bezwijken voor de verzoeking zonder slag of stoot, en de zoogenaamde deugdzamen, zoo als Frederika en Gronsveld, zijn menschen, die zich noch door verstand, noch door bijzondere beschaving aanbevelen. De schrijver is ons onbekend; wij weten dus niet, of hij nog jong is; in dat geval zouden wij, gelijk in dit verhaal de vader den minnaar van zijne dochter, ook hem raden: ‘Laat eerst nog eenige jaren verloopen,’ eer gij weder als schrijver optreedt. Maar indien hij reeds de gelegenheid gehad heeft, om de meesterstukken van anderen te bestuderen, en zij hebben zijnen smaak zoo weinig gevormd, dan zouden wij hem raden, zijnen tijd liever op eenige andere wijze nuttig te besteden, dan met het schrijven van boeken.





{==281==} {>>pagina-aanduiding<<}

Boekbeschouwing.

De Goddelijke Openbaring des Bijbels, volgens haren eenvoudigen zin en inhoud beschouwd en overwogen. Een Leesboek ter bevestiging in het Geloof der Oud-Christelijke Waarheid. Door J.J. le Roy, Predikant te Oude Tonge. In twee Deelen. Iste Deel. Te Rotterdam, bij de Wed. van der Meer en Verbruggen. 1829. In gr. 8vo. XXI en 552 bl. f 3,90.

Te regt betoogt ergens de voortreffelijke e. kist, dat de kennis het groote middel is om toe te nemen in het Geloof; om ons van dwalingen, twijfelingen, bedenkingen, kwellingen en bezwaren te ontheffen; naardien men geene gebeurde zaak gelooven noch zich die regt voorstellen kan, zonder onderrigt te zijn van haren aard en gronden van zekerheid. Elke welbestuurde poging dus, om over Gods weg met het Menschdom helderder licht te verspreiden, om ons op het standpunt te plaatsen, van waar wij denzelven het best overzien, en al het Godewaardige en troostrijke daarin opmerken kunnen, verdient goedkeuring en aanmoediging.
De Eerw. le roy - gunstig bekend door zijne vroegere schriften, zoo van meer wijsgeerigen als praktikalen aard, allen uitloopende op bevordering van zuivere zedelijkheid, uit het beginsel van erkentelijkheid jegens en gehoorzaamheid aan God en Christus, en als eenigen weg ter bereiking van onze bestemming, - begreep, aan den aandrang zoowel van eigene begeerte als van vrienden te moeten voldoen, door het aanwenden van zulk eene poging, tot het opgegevene doel. Had hij vroeger 's menschen behoefte aan en vatbaarheid voor eene Goddelijke Openbaring in het licht gesteld, thans wilde hij, met zijne Lezers, die Openbaring zelve in haren aard en trapswijze voortgangen nasporen, en meende daartoe geen

{==282==} {>>pagina-aanduiding<<}
eenvoudiger en zekerder leiddraad te kunnen volgen, dan den geheelen Bijbel, die Openbaring en tevens hare Geschiedenis bevattende, als te doorwandelen; waarbij zich dan telkens de gelegenheid moest opdoen, om als met den vinger aan te wijzen, waar en waarom het hem voorkwam, dat anderen, met of zonder verkeerde bedoelingen, over het geheel, of over sommige gedeelten, een valsch licht geworpen hadden, en tot welke nadeelige uitkomsten de dwaalsporen leiden moeten, die zij hier en daar hadden ingeslagen.
Na eene hartelijke Opdragt aan zijne Kinderen, vorige en tegenwoordige Gemeenten, en eene Voorrede, in welke hij de aanleiding' tot en den aard en gang van dezen zijnen arbeid ontwikkelt, tevens met beantwoording der vraag (die wij erkennen, dat ook bij ons was opgekomen), of aan dit werk, nadat wij soortgelijke van ewald, cramer von baumgarten, egeling en anderen bezitten, nog wel zoo groote behoefte was, geeft de Schrijver den Inhoud op der beide Deelen, die zijn werk zullen uitmaken, en handelt daarna, in eene uitvoerige Inleiding (bl. 1-72), over de noodzakelijkheid, den onderscheidenen aard, en het wezenlijk bestaan eener hoogere Openbaring, en de grondregelen tot de eenvoudige opvatting van dezelve. Dit was wel grootendeels reeds in eene vroegere Verhandeling op eene meer wijsgeerige wijze door hem gedaan; maar, daar het tegenwoordige Leesboek meer voor alle klassen van Bijbellezers is ingerigt, wilde hij deze noodzakelijke praemissen hier op eene meer bevattelijke wijze herhalen. Ofschoon hem dit tamelijk wèl gelukt is, komt het Rec. toch voor, dat het den aan diepzinnig redeneren gewonen Schrijver eenige moeite gekost heeft, zich altijd op de hoogte des eenvoudigen Bijbellezers te verplaatsen, die hier en daar wel eens moeite zal hebben om zijn betoog te volgen, en wien wij daarom raden, zich door deze Inleiding niet te laten afschrikken van ook het werk zelve te lezen, dat hem, is hij niet te eenemale van kennis ontbloot en aan geregeld nadenken ongewoon, veel gemakkelijker vallen zal.

{==283==} {>>pagina-aanduiding<<}

Voor wat meer geoefenden is de Inleiding wel der lezing waardig. Zij ontwikkelt des Schrijvers - reeds vroeger aangeduid - oogmerk, om het gevoelen van diegenen onder de nieuwere wijsgeerige Schriftverklaarders te wederleggen, die alleen nog aan eene inwendige Openbaring willen geloof hebben geslagen; d.i. aan eene trapswijze noodzakelijke ontwikkeling van 's menschen eigen geest, waardoor de verborgene waarheid zich immer klaarder aan hem moest ontdekken, die dan door menschen en Eeuwen aan elkander werd overgeleverd, en waarbij datgene, wat men vroeger voor daadzaken hield, slechts een zinnelijk, beeldrijk omkleedsel was, waarin men de denkbeelden hulde. Met dit stelsel, zegt leroy, drijven wij op het onzekere, zonder immer het ware van het valsche regt te kunnen onderscheiden, of tot wezenlijke rust te komen; het voert ons onophoudelijk tot het trachten naar eene nog nadere, voor ons individueel geschikte Openbaring, en werpt ons dus eindelijk in de armen, of van het Ongeloof, of van die geestdrijverij en dweepzucht, van welke zich deszelfs voorstanders als de onverzoenlijkste vijanden voordoen. Geheel anders - dus gaat hij voort - is het met het aannemen van eene uitwendige Openbaring gelegen. Deze gaat steeds haren vasten en zekeren gang; wij hooren in haar de Godheid, of zelve, of door hare Gezanten, bepaaldelijk spreken; en die Gezanten brengen de bewijzen voor hunne zending, in het uitoesenen van wonderkrachten, en het doen van voorspellingen, door de uitkomst bevestigd, mede. Het is er echter verre van af, dat men daarom eene inwendige Openbaring zoude moeten verwerpen: zij is het doel en de volmaking der uitwendige, en deze schikt zich telkens naar de toenemende vatbaarheid des Menschdoms voor de inwendige, en voor eigene inzigten.
Men bemerkt uit deze beknopte opgave van 's Mans redenering, wat hem in de gevoelens van sommigen der gemelde Schriftverklaarders ten deze hindert, en wat zijn werk, vooral dit Eerste Deel, ons in dit opzigt schenken zal. Voor onzen tijd - zegt hij - was het be-
{==284==} {>>pagina-aanduiding<<}
waard, om datgene, wat door Joden en Christenen, door alle vroegere Eeuwen heen, stellig en bepaald was opgevat, op rekening van de beeldrijke taal der Oosterlingen te stellen. Het ligt dus in zijn plan, te bewijzen, dat zulks niet dan zeer spaarzaam en met de uiterste omzigtigheid behoort te geschieden. Hierbij erkent hij echter (en wie, die gezond verstand bezit, zoude zulks ontkennen?), dat er in den Bijbel, zoowel in het N. als O.V., vele leenspreuken, zinnebeelden, dichterlijke persoonsverbeeldingen, hyperbolen en allegoriën, zelfs fabelen voorkomen; maar, om wèl begrepen te worden, geeft hij de middelen op, van welke men zich te bedienen heeft, om onder het lezen te toetsen, wat al dan niet onder deze rubriek behoort.
Dan, bij het voormelde betoog konde hij de bedenking wel vooruitzien, die bij elken eenigzins nadenkenden Lezer moest opkomen, dat ook andere Volken, met het licht der Bijbelsche Openbaring niet begiftigd, zich op uitwendige Openbaringen, door wonderdaden enz. bekrachtigd, beroemen. Te regt zegt hij dus, dat het er ten hoogste op aan komt te weten, of er genoegzame bewijzen voor de waarheid der Openbaring, die wij als Goddelijk aannemen, voorhanden zijn. En deze bewijzen houdt hij zich verzekerd, dat zijn Lezer met hem zal aantreffen, bij het beschouwen van de geheele schakel der Openbaringen, waaruit onze Bijbel bestaat, in derzelver overeenstemming, voortgang en ontwikkeling; van de gepaste denkbeelden, daarin omtrent het Opperwezen medegedeeld, en derzelver geschiktheid naar onze gesteldheid en behoefte. Ook deze aanwijzing mogen wij dus telkens onder het voortlezen verwachten.
De Schrijver, nu zijne doorloopende Bijbelbeschouwing, uitgaande van het aangewezene standpunt, aanvangende, wijst eerst den weg of de hoofdverdeeling aan, daarbij door hem te volgen. De Goddelijke Openbaring, of reeks van opvolgende zamenhangende Openbaringen, in drie voorname hoofddeelen - de Aartsvaderlijke, Mozaïsche en Christelijke - scheidende, beschouwt hij

{==285==} {>>pagina-aanduiding<<}
eerst elk dezer deelen in het algemeen, en splitst dan elk dezer hoofdtijdvakken weder in bijzondere onderdeelen, die veel uitvoeriger dan het telkens voorafgaande algemeene overzigt behandeld worden. Dit Deel levert ons de beschouwing der beide eerste Tijdvakken; in het volgende (dat reeds geheel afgewerkt ligt) zien wij die van het derde te gemoet. Deze wijze van behandeling, hoe geleidelijk ook, heeft den Schrijver, ten opzigte der inrigting en schikking, nog al zwarigheden te bestrijden gegeven; vooral bij de behandeling der Mozaïsche Openbaring, die van mozes tot op de komst van christus doorloopt; om redenen, die men breeder bij hemzelven lezen kan.
De Bijbelsche Geschiedenissen, tot op de komst van christus, worden, vooral in de tweede Hoofdasdeeling (want omtrent die der eerste is de Schrijver vrij uitvoerig), niet zoozeer uiteengezet behandeld, dan aangestipt en ter nalezing aanbevolen. Maar langer houdt hij zich bij de Mozaïsche Wetgeving, en het hoogere onderwijs, ten opzigte van Gods weldadige oogmerken met het Menschdom, door haar aan de hand gegeven, - bij de Godsdienstig - zedelijke Schriften (Psalmen, Spreuken, Prediker en Hoogelied), en bij de Voorzeggingen der Profeten op. Overal wijst hij, aan zijn oogmerk getrouw, datgene voornamelijk aan, wat hem in dit alles als voortzetting, verdere opheldering en ontwikkeling der Goddelijke Openbaringen voorkomt; men vindt er echter vele andere, aan dit hoofddoel ondergeschikte, bijzonderheden en opmerkingen in, die der lezing, overweging en toetsing waardig zijn.
Het resultaat van des Schrijvers nasporingen aangaande de Openbaringen komt hoofdzakelijk hierop neder: I. Sommige waarheden, als die, welke Gods bestaan en volmaaktheden, benevens de Wereldschepping en Voorzienigheid betreffen, zijn door de geheele Openbaring des O.V. zoo klaar geopenbaard en bevestigd, dat daaromtrent niets meer te wenschen overbleef; en dit was ook het geval met den geheelen omvang van 's menschen plig-
{==286==} {>>pagina-aanduiding<<}
ten, gelijk het Boek der Wijsheid en de Spreuken van Jezus-Syrach daarvan ten bewijze strekken: met welke laatste le roy, uit een zedekundig oogpunt beschouwd, zóóveel op heeft, dat hij (bl. 500) schrijft: ‘Zoo de komst van onzen jezus, dien wij als Verlosser eeren, geen overbodig werk zal geweest zijn, dan moeten wij Hem een hooger doel toeschrijven, dan alleen een zedelijk Leeraar van het Menschdom te zijn; want in dat opzigt zoude men het met het werk van dien jezus zeer wèl kunnen doen.’ (Eene uitspraak, die ons, behoudens allen eerbied voor de overige verdiensten des Zaligmakers, sterk genoeg voorkomt. Waar toch leert syrach eene vijandsliefde, b.v., gelijk zij in de Bergrede gepredikt wordt? hoe groot is niet het zedelijk verschil tusschen Syrach XXV:31 en Matth. V:32!) - De oorsprong en gevolgen der zonde, en bedorven toestand des menschen, kan men almede onder die klaar bekend gemaakte waarheden tellen, ofschoon de latere Joden die niet algemeen en duidelijk schijnen te hebben ingezien.
II. Andere waarheden zijn aanvankelijk raadselachtig of niet duidelijk voorgesteld, maar waren echter in den tijd, die jezus' komst voorafging, klaar bekend geworden, en in het openlijke Volksgeloof opgenomen. Hiertoe behooren hoofdzakelijk de leer der Onsterfelijkheid en van de Opstanding der dooden; die omtrent de komst van eenen Messias, en het heil, door die komst aan te brengen; en die nopens de Engelen en het Geestenrijk. Deze leerstukken nu zijn het inzonderheid, omtrent welke le roy, dit geheele boek door, behalve de schriftelijke Openbaring, nog een meer bijzonder en persoonlijk onderrigt aanneemt, dat, van God zelven afkomstig, en voorts van mond tot mond overgeleverd, tot sleutel der Geschiedkundige Openbaring en daartoe behoorende Schriften diende, en de naaste bron der Godsdienstige kennis uitmaakte.
Eindelijk is er, III, nog eene soort van waarheden, die tot na jezus' komst nog steeds onder den sluijer

{==287==} {>>pagina-aanduiding<<}
van het geheimzinnige, of van dat meer bijzondere onderrigt, verborgen lagen, en niet in het openlijke Volksgeloof waren opgenomen. Het regte inzigt in de diep bedorvene gesteldheid van het menschelijk hart; de noodzakelijkheid eener grondige vernieuwing door den Geest van God, en de verzoening der zonde door eene betere offerande dan het bloed der offerdieren; de algemeene juiste begrippen omtrent den H. Geest en den Logos, of Zoon van God, - ofschoon sommige meer verlichten onder de oude Huishouding al vrij heldere denkbeelden omtrent deze laatste punten aan den dag leggen, - worden hieronder gerangschikt. - Dit Overzigt, hier schetswijze overgenomen, maakt den hoofdinhoud uit van het Besluit, dat tot overgang tot het volgende Deel moet dienen.
Men ziet reeds uit deze opgave, dat dit werk de aandacht van elken belangstellende verdient, en veel lezenswaardigs bevat. Het doel des Schrijvers is edel, en zijn bekend karakter moet ons ten waarborg strekken, dat hij niets ter neder stelt dan uit zuivere overtuiging. Daarbij getuigt zijn arbeid overal van zijne nederigheid en bescheidenheid: meermalen verklaart hij, niemand zijn gevoelen te willen opdringen, en noodigt ieder uit, het voor zichzelven te beproeven. Het beviel ons ook, hem te hooren verklaren (Opdragt, bl. VII), dat hij zich niet bekreunt aan zoodanige banden, die menschelijke bekrompenheid, door willekeurig gevormde denkbeelden, ons zou trachten aan te leggen, daarentegen steeds staande naar de vrijheid, waarmede ons christus heest vrijgemaakt; en elders, dat hij een vijand is van dat vergeestelijken en uitpluizen van kleinigheden, waarmede men in vorige dagen zooveel op had.
Maar wij duchten, dat de, in het vervolg der genoemde Opdragt, geuite vrees, dat men zich niet stipt zal houden aan alles, wat in den Bijbel van God geopenbaard is, en daarin duidelijk en woordelijk voor elk, die eene getrouwe overzetting bezit, te lezen staat, den Eerw. Schrijver wat al te afkeerig make van hetgene de

{==288==} {>>pagina-aanduiding<<}
latere Exegese anders dan voorheen heeft meenen te moeten opvatten. Wel erkennen wij, dat er van de zoogenaamde Mythische Bijbelverklaring een schromelijk misbruik, vooral bij onze Duitsche naburen, gemaakt is; doch zien geene noodzakelijkheid, om dezelve daarom bijna geheel te verwerpen. Indien men maar onder het oog houde, dat zij alleen de inkleeding, niet de verhaalde Geschiedenis, voor Mythe mag verklaren; dat zij niet mag toegelaten worden in zulke zaken, welker mythische verklaring de schakel en de kracht der Goddeijke Openbaringen zoude verbreken; en dat zij zich bepalen moet bij de oudste Bijbelsche verhalen, naardien, met de toenemende beschaving en hare meerdere hulpmiddelen, de Mythen van zelve vervallen moesten; en men daarbij de regelen eener gezonde Uitlegkunde behoedzaam volge: dan achten wij het niet volstrekt ter zaligheid noodig, om, met le roy, de Geschiedenis van Schepping en Val b.v. volstrekt letterlijk op te vatten, nadat zoo velen, ook onzer eigene Uitleggers, sedert lang geene zwarigheid in eene minder eigenlijke opvatting gevonden hebben. Daar, waar zelfs de gemoedelijke, en zeker niet Neologische, egeling die letterlijke opvatting voor min voegzaam verklaart, verwondert het ons, haar door le roy zoo met alle magt te zien vasthouden.
Zoo omtrent dit als andere punten is het Rec. daarbij leed, dat de Schrijver zoo zeldzaam heeft kunnen goedvinden, de namen dergenen te noemen, tegen welker, in zijn oog verkeerde en hoogst schadelijke, verklaringswijze dit zijn werk tot tegengift zal moeten dienen. De geoefenden in dit vak mogen ze kennen, en de minder geleerde Godsdienstminnaars, voor wie dit boek inzonderheid bestemd is, meer met de zaken dan met de personen te maken hebben; er is, onder deze laatsten vooral, eene zekere soort van menschen, die alles dooreen pleegt te warren, wanneer zij meenen, dat het op verkettering en beschuldiging van onregtzinnigheid aankomt; en het ware ons leed, indien le roy, geheel tegen zijne bedoeling, aan dezen aanleiding had gegeven, om eer-
{==289==} {>>pagina-aanduiding<<}
biedwaardige Mannen in de Nederlandsche Kerk, die met onpartijdigheid en omzigtigheid hun meerder licht volgen, op gelijken trap te stellen met eenige vreemde Nieuwigheidzoekers. Regt welkom was ons dan, ook om deze reden, de goedkeurende aanhaling van sommige plaatsen uit onze jongste Bijbelvertaling.
Wij zouden, zoo omtrent het plan der behandeling des Schrijvers, als omtrent zijne bijzondere meeningen aangaande sommige stukken, b.v. den zin van het Hoogelied, den wederkeerigen invloed der Joodsche Geestenleer en die der Chaldeën en Perzen, enz. nog wel eenige bedenkingen en vragen kunnen opperen; dan onze aankondiging is reeds lang geworden: een opzettelijk kritisch onderzoek naar de hier behandelde zaken is meer het werk van andere Tijdschriften; en omtrent sommige punten willen wij liever ons oordeel tot na de lezing van het reeds afgewerkte Tweede en laatste Deel opschorten. Bovendien verlangt de Schrijver, dat, indien men meent hem te moeten wederleggen, zulks, grondig en bondig, in een even lijvig boekdeel geschiede. Meent zijn Eerw. dan inderdaad, dat er zóóveel op dezen zijnen arbeid zoude kunnen aangemerkt worden? Wat er ook op aan te merken moge zijn, men zal er altijd veel belangrijks en behartigenswaardigs in vinden.






De tegenstand tegen de gezuiverde Evangelieleer, in deze dagen, in deszelfs aard en gevolgen voorgesteld, in eene Leerrede over Hand. XIII:6-12. door A.N. van Pellecom, Predikant te Prinsenhage. Te Amsterdam, bij A.B. Saakes, enz. 1829. In gr. 8vo. X en 48 bl. f :-80.

Leerrede over de gewaarwordingen, die bij Protestanten moeten worden opgewekt, en de verrigtingen, tot welke zij moeten worden aangespoord door de hedendaagsche woelingen der Roomsche Kerk; door H.G.

{==290==} {>>pagina-aanduiding<<}
van den Es, Theol. Doctor en Predikant te Sassenheim. Te Leiden, bij A. van Benten. 1829. In gr, 8vo. VIII en 31 bl. f :-45.

Leerrede ter viering van den vijftigjarigen Evangeliedienst, gehouden op den 18 October 1829. door J.B. Noordink, Predikant te 's Gravenhage. Te 's Gravenhage, bij de Erven J. Thierry en C. Mensing en Zoon. 1829. In gr. 8vo. 38 bl. f :-40.

Leerrede ter invoering van het nieuwe, Synodale Gezangboek, in de Evang. Lutersche Gemeente, te Utrecht; gehouden door J. Decker Zimmerman, Predikant bij dezelfde Gemeente. Te Utrecht, bij J.G. van Terveen. 1827. In gr. 8vo. 36 bl. f :-45.

De bekende woelingen eener welbekende partij gaven aanleiding tot het houden en uitgeven van de beide eersten dezer leerredenen. Dat Protestantsche Leeraren de hunnen opmerkzaam maken op gevaar en op zekere teekenen der tijden, keuren wij allezins goed en prijzen wij; evenwel zouden wij niet wenschen, dat zoodanige onderwerpen veel op den kansel behandeld wierden. Daar is, althans in kleinere Gemeenten, anders wel gelegenheid, om te waarschuwen. Men kan ligt kwalijk verstaan en kwalijk beoordeeld worden. Blijkens het voorberigt, heeft Ds. van pellecom dit ondervonden, en deswege zich genoodzaakt gezien, zijne leerrede te doen drukken, en woordelijk te lezen te geven, hetgene zijn Eerw. had uitgesproken. Naar onze overtuiging heest hij waarheid gepredikt; maar de prediking der waarheid is niet allen aangenaam. Wij gelooven met hem, dat de eigenlijke bewerkers van dien tegenstand onzuivere bedoelingen hebben; terwijl de groote menigte der onkundigen ter goeder trouwe dwaalt.
Poogde van pellecom aan te wijzen, vanwaar

{==291==} {>>pagina-aanduiding<<}
de zoo dikwerf herhaalde strijd tusschen licht en duisternis ontstaat, de Weleerw. van den es wilde Protestanten opmerkzaam maken op datgene, wat zij vooral te dezen opzigte te behartigen hebben. Hij heeft dit gedaan in den geest der Christelijke liefde en zachtmoedigheid. Wij lazen deze preek met veel genoegen. Die gematigdheid worde steeds in acht genomen bij het spreken en schrijven over kerkelijke geschillen. De tekst is Hand. IV:23-31. Na denzelven toegelicht te hebben, leidt de Prediker er deze leeringen uit af: dat de woelingen der tegenstanders ons niet beangst moeten maken, dat ze onder het oog van God geschieden en tot de weldadigste oogmerken toegelaten worden, dat ze ijdel zullen zijn, dat wij echter de noodige waakzaamheid en werkzaamheid niet moeten vergeten.
Een zeldzaam voorregt mogt Ds. noordink genieten, dat hij gedachtenis van zijnen vijftigjarigen predikdienst vierde, en daarbij nog den man onder zijne hoorders aanschouwde, die hem vóór eene halve eeuw in het H. werk bevestigde. Met groote belangstelling werd buiten twijfel deze leerrede gehoord, niet alleen omdat een man van hooge jaren dezelve hield, maar ook omdat hij in zoodanigen geest sprak. Tot proeve schrijven wij het volgende af: ‘Ik heb gelegenheid gehad, om veel op te merken, en, naar mijn inzien en vermogen, met een en ander voordeel gedaan, niet verslaafd aan het oude en niet te zeer ingenomen met het nieuwe. Voortgezet onderzoek en heilzame ervaring heeft mij overtuigd van de groote aangelegenheid van de vreeze des Heeren, van de hooge voortreffelijkheid van het Christendom en deszelfs vrijmoedige belijdenis, bijzonder in het Protestantsch-Hervormd Kerkgenootschap, waaraan ik, wat de hoofdleeringen aangaat, van ganscher harten ben toegedaan, zonder aan woorden of bewijsplaatsen van menschen gebonden te zijn. Gods Woord is de eenige en genoegzame kenbron van onze troostrijke en heilige Godsdienstleer.’
De Eerw. decker zimmerman stelt de invoering van een nieuw gezangboek voor, als een gewin voor

{==292==} {>>pagina-aanduiding<<}
openlijke Godsdienst en huiselijke stichting, als een vereerend teeken onzes tijds. Dit stuk is zeker reeds lang in handen der genen, voor welke het werd uitgegeven. Wij onthouden ons dus van aanmerkingen. Alleen kunnen wij niet nalaten, den Heere zimmerman in bedenking te geven, of hij zich op bl. 23 niet te sterk uitdrukt, daar de vroeger ingevoerde nieuwe gezangboeken bij Hervormden en Doopsgezinden reeds voorbeelden van zoodanige overneming opleveren, terwijl Remonstranten zelfs den geheelen bundel liederen van een ander Genootschap invoerden.




De Bekeering; haar noodzakelijkheid, haar aart, en de eenige weg om daartoe te geraken. Leerrede over Lucas XIII:1-5, door S.R.L. Gaussen, Predikant te Satigny bij Genève. Naar den vier den Druk uit het Fransch vertaald door W. Messchert. Te Rotterdam, bij de Wed. van der Meer en Verbruggen. 1830. In gr. 8vo. VIII, 56 bl. f :-50.

Een der ongelukkige teekenen van onzen tijd - eene preek, in welke het gezond verstand, althans de gezonde uitlegkunde, als in het aangezigt geslagen wordt - een voortbrengsel van vreemden, Franschen grond, bij onzen eigen rijken bodem, in verlichte godsdienstige kennis, niet te vergelijken, en herwaarts overgebragt door een man, tot geene geleerdheid, ten minste geene Godgeleerdheid, opgeleid; in welke de bekeering ronduit een wonder genoemd wordt, en die voor het overige veel waars bevat, maar dat voor niemand nieuw, veel nieuws, althans vreemds, maar dat blijkbaar onwaar, onverstandig, ten deele zelfs gevaarlijk is. Het is ons der moeite niet waardig, in nadere bijzonderheden te treden; hoezeer dan ook de vertaler zijnen auteur aanbevele, als een man, ‘die, door Gods genade, alle die eigenschappen bezit, die een blinkend Christen daarstellen’! De lektuur

{==293==} {>>pagina-aanduiding<<}
zelve van zulk eene gewrongene welsprekendheid, volstrekt mislukte pogingen tot opheldering van het tegenstrijdige in 's mans leer, enz. enz. valt ons moeijelijk. Ach, menschelijke zwakheid en dwaasheid, wie het goede zoo ligt verveelt, het licht hindert, het gewone, hoe voortreffelijk ook, ontoereikend, laf en flaauw toeschijnt! O Dichters, nu met vondel, stolberg en anderen tot de Roomsche dwangleer, dan met bilderdijk en capadose, in onzen tijd, tot het dogmatismus der oude kampvechters voor Geneefsche regtzinnigheid vervallende! O! en nog eens o!... Mundus, si non decipi, at desipere vult.




Het Sterfbed van E.M. Siersema, overleden in den ouderdom van bijna 15 jaren. Een Geschenk van een vertrekkend Leeraar aan de Kinderen zijner Gemeente. Tweede Druk. Te Groningen, bij M. Smit. In kl. 8vo. 22 Bl. f :-15.

Bij het verlaten van zijne Gemeente te Ulrum tot aanvaarding van eenen hoogeren werkkring aan Groningens Hoogeschool wilde de Eerw. hofstede de groot eene (kleine) gedachtenis achterlaten aan de jeugd van deze zijne standplaats, en schreef daartoe dit boekje. Hetzelve schijnt ook buiten den kring, voor welken het eigenlijk eerst bestemd was, een gunstig onthaal te hebben genoten, daar wij hier reeds den tweeden druk ontvangen, en het is, naar ons oordeel, deze onderscheiding niet geheel onwaardig. Hetzelve stelt aan de jeugd, op eene bevattelijke en uitlokkende wijze, een uitmuntend voorbeeld, in den voortreffelijken, zoo voorbeeldig gestorven' jongeling, voor. Wij zouden het bejammeren, dat de Schrijver, die ook in dit boekje toont met zoo veel ijver en belangstelling te zijn werkzaam geweest tot bevordering van het geluk der genen, die aan zijne leiding waren toevertrouwd, zoo vroeg reeds aan de eigen-
{==294==} {>>pagina-aanduiding<<}
lijk gezegde Evangeliebediening door zijne bevordering is ontrukt, indien wij niet mogten hopen, dat hij als Hoogleeraar uitgebreider nut zal stichten, door de vorming van jongelingen tot dien stand, welken hij zelf vroeger ten sieraad verstrekte.




Inleiding tot de Entomologie, of Grondbeginsels van de Natuurlijke Geschiedenis der Insekten, door W. Kir. by en W. Spence. Met Platen. Naar den vierden Druk uit het Engelsch vertaald, onder opzigt van J. van der Hoeven. Isten Deels 2de Stuk. Te Rotterdam, bij de Wed. J. Allart. 1829. In gr. 8vo. 277 Bl. Bij Inteek. f 2-80. buiten Inteek. f 3-25.

Met dit stuk is het eerste deel van dit belangrijk werk, van welks eerste stuk wij vroeger een kort verslag gegeven hebben, nu volledig. Hetzelve is in denzelfden geest bewerkt, en de vertaling verdient denzelfden lof van naauwkeurigheid en getrouwheid. De negende brief, waarmede dit stuk aanvangt, handelt over de middellijke bevoordeeling door Insekten; dat is, over de rol, die zij in de huishouding der natuur tot instandhouding van het geheel vervullen, door de rotting te weren, elkanders te groote vermeerdering door wederzijdsche verdelging te beletten, tot voedsel voor andere dieren, vooral voor vogels en visschen, te verstrekken, en bij sommige planten de bevruchting te bevorderen. De tiende brief heeft de onmiddellijke bevoordeeling door Insekten tot onderwerp. Hier toonen ons de Schrijvers, hoe veel gebruik men in onderscheidene landen van sommige Insekten tot voedsel maakt; zij handelen daarna over de geneeskracht van eenige soorten dezer klasse, over het nut, dat wij in de kunsten van voortbrengselen der Insekten, zoo als van de galnoten, van de cochenille, van zijde, enz. trekken. De elfde brief handelt over de liefde der Insekten voor hunne jongen, welke door sommigen alleen betoond kan

{==295==} {>>pagina-aanduiding<<}
worden, door de eijeren, waaruit zij zullen voortkomen, op eene veilige plaats te leggen en van voedsel wèl te voorzien, bij anderen zich tot de reeds geborene jongen uitstrekt. Onder deze laatsten behooren vooral de gemeenschappelijk zamenlevende, zoo als mieren, wespen, bijen. Wij willen, tot een staaltje van de wijze van behandeling, uit dezen brief eenige bijzonderheden aangaande de mieren overnemen. Na eerst verhaald te hebben, hoeveel zorg de werkmieren voor de maskers en poppen betoonen, hoe zij ze dagelijks naar het bovenste gedeelte van het nest dragen, om ze tegen den avond weder naar diepere cellen te vervoeren, waar zij tegen de koude beveiligd zijn, met welk eene onverpoosde werkzaamheid zij de maskers voeden, gaan de Schrijvers aldus voort:
‘Gansch anders, dan men het bij andere Insekten heeft waargenomen, komt zelfs het halen van de jonge mieren uit de zijden spinsels, waarin zij opgesloten zijn, voor rekening van de werkmieren, die door een gevoel, dat voor ons onbegrijpelijk is, onderrigt worden, dat het volkomen Insekt gereed is, om uit het graf te voorschijn te komen, maar dat het zulks buiten hulp niet kan doen. Als zij nu zulks ontdekken, grijpt er onder haar eene groote drukte plaats. Er klimmen drie of vier op een spinsel, dat zij ter plaatfe, waar het hoofd ligt, met hare kaken beginnen te openen. Eerst trekken zij eenige weinige draden van het spinsel af, om hetzelve dunner te maken. Dan maken zij daarin eenige kleine openingen, en snijden zij de draden tusschen dezelve met groot geduld een voor een door, tot dat er eene opening ontstaat, door welke zij den gevangenen er uit kunnen halen, hetgene zij dan zeer behoedzaam doen. De jonge mier steekt nog in haar huidje; maar dit halen de werkmieren er af, zorgvuldig elk lid uit deszelfs velletje trekkende, en de vlerken der gene, die daarmede voorzien zijn, voorzigtig uitspannende. Na deze bevrijding, en eene volgende voeding van de jonge Insekten, bewaken zij ze

{==296==} {>>pagina-aanduiding<<}
nog eenige dagen, en volgen zij ze alomme, hen (hun) de toegangen en kronkelpaden van het gemeene verblijf leerende onderscheiden. En wanneer de mannetjes en wijfjes ten laatste beginnen te vliegen, verzellen de genegene stiefmoeders hen, beklimmen zij met hen den top der hoogste planten, betoonen zij voor hen de grootste bekommering, willen sommige hen zelfs weêrhouden, voeden zij hen voor het laatste onder liefkozingen; en, wanneer de vliegende dieren de lucht klieven en verdwijnen, verwijlen zij nog eenige oogenblikken bij de voetstappen van die geliefde wezens, welke zij zoo voorbeeldig verzorgd hebben, en nooit zullen wederzien.
In het aangevoerde verhaal wordt, behalve bij het eijerleggen, geene melding van de wijfjes-mieren gemaakt, welke de wezenlijke moeders van de gansche maatschappij zijn. Gij deelt zeker niet in de onderstelling, dat zij nimmer den invloed van het Goddelijk beginsel van kroostliefde gevoelden. Als er eene nieuwe maatschappij gevestigd, en deze talrijk genoeg is, dan hebben de wijfjes, wel is waar, genoeg te doen met ze van eijeren, ter noodwendige voortbrenging van nieuwe wijfjes, mannetjes en werkmieren, te voorzien, die, volgens gould, in drie verschillende jaargetijden gelegd worden. Dit is de gewone pligt, welke haar door de Voorzienigheid aangewezen wordt. Maar, bij den eersten aanleg van eene maatschappij, doet het wijfje het voornaamste, en vervult hetzelve al de moederpligten, welke ik zoo even tot de bijzondere verrigtingen der werkmieren heb gebragt; en, eerst wanneer deze genoegzaam talrijk geworden zijn, om de vervulling der moederpligten over te nemen, wijdt de moeder zich uitsluitenderwijze aan het eijerleggen.
Dit tijdvak van de geschiedenis der mieren levert een zeer aandoenlijk voorbeeld op van de zelfverloochening en opoffering dier wonderbare schepseltjes. Als gij eenigzins op hetgene er in een mierennest

{==297==} {>>pagina-aanduiding<<}
omgaat, hebt gelet, zult gij eenige mieren hebben opgemerkt, die eenigzins grooter dan de overige waren, en in den eersten opslag, evenmin als de werkers, vleugelen schenen te hebben, maar, naauwkeuriger beschouwd, een klein deel van derzelver grondstuk, of de gaatjes, waarin dezelve gestoken hebben, vertoonen. Dit zijn wijfjes, die hare vleugelen, niet bij toeval, maar opzettelijk, vernield hebben. Als eene wijfjes-mier het eerste uit de pop komt, heeft zij twee paar vlerken, waarvan het bovenste of buitenste paar grooter is, dan haar lijf. Daarmede klieft zij, als maagd, de lucht, door duizenden van de andere sekse omgeven, die naar hare gunst dingen. Maar, heeft zij eenmaal gepaard, dan sterft de ongelukkige, aan wien zij zich verbond, en denkt de weduw enkel aan het verzorgen van het gemeenschappelijk kroost, aan de stichting van een onderaardsch verblijf, waarin zij hare eijeren leggen en koesteren, en hare hulpelooze jongen verzorgen mag, tot dat dezelve, door verschillende afwisselingen henen, in hunnen volkomenen staat geraakt zijn, en een deel van hare moederpligten overnemen. Hare groote vlerken, waarmede zij voormaals in de lucht danste en zich heerlijk vermaakte, worden, als een noodeloos sieraad, dat haar bij de dure verpligting, welke haar bovenal ter harte gaat, slechts belemmeren zou, zonder een oogenblik bedenkens uitgeplukt. Welk eene les voor vrouwen, die een min of meer talrijk kroost te verzorgen hebben, en aan wie men wel, met salomo's woorden tot de luiaards, mag toeroepen: Gaat naar de mieren en wordt wijs!’
De twaalfde brief handelt over het verschillend voedsel der onderscheidene Insektensoorten, en over de werktuigen, waarmede zij het tot zich nemen. De dertiende brief leert ons de listen kennen, die sommige Insekten ter verkrijging van voedsel bezigen. Hier vindt men een omstandig verslag over de webben, die onderscheidene spinnen vervaardigen, en eene beschrijving van het trechtervormig hol, dat de mierenleeuw in het zand uitgraaft, om

{==298==} {>>pagina-aanduiding<<}
zijne prooi te bemagtigen. De woningen der Insekten maken het onderwerp der twee laatste brieven van dit deel uit. Eerst worden, in den veertienden brief, de woningen van eenzaam levende Insekten beschreven, zoo als de kokertjes der bladsnijdende bijen, de galnoten, de huisjes der larven van onderscheidene motten, enz. De laatste brief maakt ons met de nog kunstiger woningen van maatschappelijk te zamen levende Insekten bekend. De nesten van wespen, de gebouwen der Termiten beslaan daarin eene voorname plaats, en vooral ook, die wij niet het laatst moesten noemen, de kunstige gebouwen der bijen, waaromtrent de gevoelige natuuronderzoeker bonnet eenmaal uitriep: ‘Quel abîme aux yeux du sage qu'une ruche d'abeilles! Quelle sagesse profonde se cache dans cet abîme! Quel philosophe osera le sonder!’
Deze opgave van den hoofdinhoud van het voor ons liggende werk zal voldoende zijn, om onze lezers van de belangrijkheid van deze Grondbeginsels van de Natuurlijke Geschiedenis der Insekten eenig denkbeeld te geven. Wij hopen, dat deze vertaling hier te lande een onthaal vinde, hetgeen eenigzins beantwoordt aan dat, hetwelk aan het oorspronkelijk werk in Engeland mogt te beurt vallen.




Reistogtje met de Stoomboot naar Hamburg, in den Zomer van 1826, door Mr. B.H. Lulofs. IIde of laatste Deel. Met Platen. Te Groningen, bij J. Oomkens. In gr. 8vo. X en 455 Bl. f 4-80.

Wij hebben vroeger het eerste Deel van dit luimige voortbrengsel des Heeren lulofs beschouwd. Dit tweede Deel is ook nog wel in een', als 't ware bij opzet, breeden stijl geschreven, maar toch hebben wij het met meer genoegen gelezen dan het eerste. Het komt ons voor, dat er meer wetenswaardigs in gevonden wordt. Wel ligt de boêl soms wonderlijk dooreen, gelijk in den dertigsten en eenendertigsten brief, die de Schrijver dan ook

{==299==} {>>pagina-aanduiding<<}
eene olla podrida noemt, uit berigten wegens de Hamburger keuken, wijnkelder, koffijhuizen, societeiten, restaurateurs, logementen, geldsoorten, rijtuigen, het volkskarakter der geringere klassen, de kleeding, de dienstmeisjes en boeren, de lijkstaatsiën, geschenken aan de kraamkamer, fooijen aan de dienstboden, zeden en lantaarnen zamengesteld. Maar alle brieven bestaan niet uit zulke ongelijksoortige deelen. Allerlei uitstapjes in de bevallige omstreken van Hamburg, hetzij te paard, hetzij te voet, - zoo als naar de Billerwerder, de Vierlanden, de omstreken van Wandsbeck, de Alster-zoomen, enz. waar wij vooral getroffen werden door het berigt, dat de Vierlanden, de vruchtbaarste en bestbebouwde plek in Hamburgs omstreken, ja men mag wel zeggen de bloemhof en de moestuin van Hamburg, naar welke Stad van daar ook het meeste tamme gevogelte en de meeste visch verzonden wordt, - dat de Vierlanden, zeggen wij, eene streek zijn, oorspronkelijk door Nederlanders bevolkt, wier nakomelingen nog voor de nijverste en vlijtigste inwoners der omstreken doorgaan. (Hetzelfde verschijnsel, dat de oorspronkelijk Nederlandsche bevolking de overige inwoners met groenten en vruchten gerijft, vindt men te Koppenhagen in de bewoners van het eiland Amak.) Dan weder worden wij met den Regeringsvorm van Hamburg bekend gemaakt, waar de Gemeente nog al wat te zeggen heeft, en door eene zeer geschikte opklimming en concentrering van magt, die echter langs den weg der kerkelijke ambtenaren van Diakenen en Ouderlingen geschiedt, met den regerenden Raad of Senaat in verband wordt gebragt, die de geheele uitvoerende magt bezit, maar in
gevallen van nieuwe wetten, belastingen, onderhandelingen van belang met vreemde Mogendheden enz. de Burgerij door middel dier Kerkbestuurders moet oproepen; weshalve dan ook deze Regeringsvorm door onzen Schrijver niet onaardig aristo-hiero-demokratisch genoemd wordt. Te weten, de Luthersche Godsdienst was voorheen die van den Staat, (thans is zij dit niet meer) en dus mogt niemand

{==300==} {>>pagina-aanduiding<<}
dan Lutherschen in het Stadsbewind worden gekozen. Wij vinden in de onderscheidene lotgevallen van Hamburg, (die onze Schrijver ook vermeldt) dat de Raad dier Stad doorgaans de zijde der gematigden in de Godsdienst hield; maar dat de Gemeente, door woelzieke Predikanten opgestookt, het den Senaat wel eens te benaauwd maakte, en de Gereformeerden zoo wel als de Joden vervolgde. Tout comme chez nous! Reeds in 1483 hadden de monniken, en de naar hen luisterende burgerij, onder zekeren oproerkraaijer van loh reeds hevige onlusten gesticht, en de zoogenaamde volksstem (althans even zoo dikwerf vox Diaboli als vox Dei!) onder moordgeschrei doen hooren. Sedert 1712 is echter door een Reces deze onophoudelijke bron van geschillen gestopt, en de wederzijdsche regten van Raad en Volk zijn zoo naauwkeurig bepaald, dat er verder geene twisten meer hebben plaats gehad.
Dit overzigt der Hamburger Geschiedenis bij onzen Schrijver bevat ook uit de vroegere en latere tijden veel wetenswaardigs, onder anderen wegens twee Graven van Schauenburg, Beschermheeren van Hamburg, in de twaalfde en dertiende Eeuw. Een derzelven, adolf III, stelde zichzelv' als gijzelaar in handen der Deenen, om de Hamburgers voor plundering en mishandelingen te vrijwaren, waarvoor hij dan ook eene lange en smadelijke gevangenschap moest verduren, en daaruit niet verlost werd, dan om in het graf neêr te dalen! Zijn zoon, adolf IV, overwon de Deenen; doch de Hamburgers, die ondertusschen hun geweld verduurd en zich daarvan vrijgekocht hadden, onderwierpen zich nu niet meer onvoorwaardelijk aan den Schauenburger, maar behielden zich alle hunne regten en vrijheden voor; de Graaf stemde niet alleen hierin toe, maar beloofde ook stellig, voortaan slechts, in den eigenlijksten zin, hun en hunner vrijheid beschermer te wezen, hetwelk hij ook heilig gehouden, en met gevaar van zijn leven de Stad gered heeft; zoodat hij nog in de dankbare herinnering der vrije Hamburgers leeft, die hem in 1821 een fraai gedenkstuk ge-
{==301==} {>>pagina-aanduiding<<}
zet hebben. - Uit den lateren tijd is Hamburgs ellende en belegering ten tijde der Fransche dwangheerschappij het gewigtigste gedeelte harer Geschiedenis; een treurspel, waarin de Generaal davoust en vandamme de rollen van alva en vargas vervulden, waarom zij ook van het Hamburger gemeen de bastaardnamen Wuth (woede) en Verdammt (verdoemd) ontvingen. De ergste gruwel van dit schrikbewind was het verjagen uit de Stad, in het holste des winters, van juist die
ongelukkigen, welke anders het meeste medelijden opwekken, en bij andere volken de meeste verschooning vinden, maar die Franschen slechts konden uit het bed halen, een' geheelen nacht in eene koude kerk opsluiten, en des morgens uit de Stad drijven in het open veld, waar zij onmeêdoogend aan gebrek en vernielende vorst werden blootgesteld, - de grijsaards, vrouwen, kinderen, armen en gebrekkigen, die zich niet van genoegzamen leeftogt voor den geheelen winter konden voorzien. Elfhonderd achten-dertig menschen stierven ten gevolge der ellende, in de Stad opgedaan, niettegenstaande de naburige Altonaërs de vlugtelingen op het menschlievendst en hartelijkst opnamen. Daarbij kwam de brandstichting, door de Fransche tirannen, van de omliggende dorpen, en zelfs van de voorstad, den Hamburger berg; de berooving der Bank (4 à 5 millioen van ons geld in contanten); de verschrikkelijke honger in de Stad; het verbieden van alle onderlinge gemeenschap der burgers (als vier mannen op straat met elkander spraken, werden zij doodgeschoten, of, zoo het vrouwen waren, gegeeseld; die een' snaphaan in huis verborg, moest ook den dood ondergaan, enz.) Wanneer men hier nog bijvoegt de 48 millioen francs, die de Stad als strafbelasting moest opbrengen, den dwang, zelfs aan aanzienlijke burgers, aan Geestelijken opgelegd, om aan de vestingwerken te arbeiden, zoo kan men zich niet onthouden, om Hamburg, zelfs nog meer dan ons Vaderland, als toonbeeld der onbeschaamdste dwingelandij van den Corsicaanschen fortuinzoeker te beschouwen, wiens val eindelijk de veege Stad

{==302==} {>>pagina-aanduiding<<}
deed ademhalen. - Omtrent de openbare en bijzondere gebouwen in Hamburg weet ons de Schrijver niet veel te zeggen, dan dat de eersten (vooral het Stadhuis) niets bijzonders opleveren; terwijl daarentegen de Logementen en andere publieke plaatsen van uitspanning veelal met meer smaak en zwier gemenbileerd zijn dan bij ons.
Heeft de Schrijver ons op de heenreis en te Hamburg zelve nog al aan de praat gehouden, in de terugreis is hij des te korter, en vliegt er overheen. Deze terugreis ging nu te land over Hamburg, Bremen en Leer naar huis. Dit alles - en in Bremen is toch nog al wat te zien - beslaat niet meer dan 16 van de 455 bladzijden van dit Deel. Een weinig onevenredig! maar Pros. lulofs wil ook dit werk niet als eene reisbeschrijving, maar slechts, als wij het eens zoo noemen mogen, als het keuvelen over eene reis beschouwd hebben; en als men keuvelt, studeert men juist niet op beknoptheid en bondigheid. In weerwil der zoo veelvuldige kleinigheden en uitweidingen, in weerwil van al het praatachtige, waarover de Schrijver zichzelv' alle oogenblikken, als door den mond van den vriend, met wien hij keuvelt, berispt, spreidt de Heer lulofs daarin toch groote en veelomvattende kunde, vooral van de nieuwere, bijzonder Duitsche letterkunde, ten toon, en over het geheel is het werk den man niet onwaardig, die - res olim dissociabiles - bevallige manieren, wereld- en menschenkennis, en zelfs schalksche vrolijkheid, met de waardigheid en kundigheden eens Hoogleeraars vereenigt.




Beschrijving der nieuwe Staten van Amerika; voorafgegaan door een algemeen Overzigt der nieuwste en belangrijkste aardrijkskundige nasporingen. Naar het Hoogduitsch van J.G. Sommer, Hoogleeraar te Praag. II Deelen. Met Platen. Te Amsterdam, bij ten Brink en de Vries. In gr. 8vo. Te zamen 658 bl. f 6-90.

Dit werk is eigenlijk eene verzameling, uit het Tasschenbuch zur Verbreitung geographischer Kentnisse, van hetgeen

{==303==} {>>pagina-aanduiding<<}
door den Schrijver, in eenige jaargangen van hetzelve, over de nieuwe Staten van Amerika geplaatst was. De gunstige beoordeelingen en het goed vertier van het werk: Merkwaardige Bijzonderheden, inhoudende de nieuwste Ontdekkingen in de Natuurkunde, Natuurlijke Historie, Land- en Volkenkunde, enz. door denzelfden Schrijver, bewogen de Nederduitsche Uitgevers, om ook deze verzameling in onze taal in het licht te geven. De eerste 106 bladzijden van het werk behelzen het op den titel vermelde algemeen Overzigt der belangrijkste aardrijkskundige nasporingen en ontdekkingen, sedert het einde van het tweede en het begin van het derde tiental jaren dezer eeuw. De Vertaler heeft, om dit Overzigt vollediger te maken, gebruik gemaakt, zoo wel van sommer's latere werken, als van ter zaak dienende berigten uit het Journal des Voyages, de Litterary Gazette, de Annales des Voyages, de Hertha, het Quarterly Review, de Geographische Ephemeriden, en andere der nieuwste, ook Nederlandsche werken.
Op dit voorafgaand Overzigt volgt nu de Beschrijving zelve der nieuwe Staten van Amerika, verdeeld in de volgende Hoofdstukken: Columbia, Peru, Chili, Paraguai, Patagonië, de Provinciën van La Plata, Brazilië, Mexico en Guatimala.
Hetgeen reeds aangemerkt is bij de uitgave der genoemde merkwaardige Bijzonderheden, dat dezelve beschouwd kunnen worden als eene voortzetting van het bekende werk van zimmerman: De Aarde en hare Bewoners, is ook toepasselijk op het onderhavige werk. Zij, die bekend zijn met het werk van zimmerman, zullen hier nog veel merkwaardig nieuws vinden, hetwelk de vrucht is van latere nasporingen, of het gevolg der verandering in den staatkundigen toestand van deze gewesten. Tot eene proeve diene het volgende over Mexico:
‘De geschiedenis der verovering van Mexico is algemeen bekend. Men weet toch, dat Spanje het bezit van dit schoone land te danken had aan ferdinand cortez, geboren te Medellina, in de Spaansche provincie Estremadura. Cortez was een avonturier, van een uitstekend genie, en een onversaagd, maar ook menigmaal wreed, veroveraar. Hij plantte, den 8sten November 1519, den Spaanschen standaard in de boofdstad van het Mexicaansche gebied; en na den moord van Keizer montezuma, en

{==304==} {>>pagina-aanduiding<<}
de slagting van zijnen adel, op bevel van den wreedaard alvarado, vooral echter na de gruwelijke doodstraf van den opvolger van montezuma, de grootmoedige guamorin, door cortez, werd deze bevolking ten onder gebragt. Cortez en zijne opvolgers vestigden dus hunne magt in Mexico, op bloedige puinhoopen. Op de verovering volgde de dwingelandij, in al de verscheidenheid van hare gedaante, en duizenden inboorlingen sneefden onder de ijzeren roede hunner onderdrukkers. Dit duurde eeuwen lang, niettegenstaande alle pogingen van verscheidene Spaansche Koningen, om hun lot te verzachten; want de meeste der uit Spanje gezondene Onderkoningen, die hunnen Vorst moesten vertegenwoordigen, en de belangen der burgers handhaven, waren de eersten, die de wetten overtraden. Omringd van koninklijke pracht en praal, oefenden zij ook eene koninklijke magt uit, en waren alleen bedacht, om, ten koste van het zweet en bloed der Indianen, groote schatten te vergaderen, ten einde, bij hunne terugkomst in het vaderland, de buitensporigste weelde te vertoonen. Dit duurde drie eeuwen, tot eindelijk in onze eeuw de bekende omwenteling in Zuid-Amerika tot stand kwam. Het Congres van Mexico koos nu in 1822 Don augustin de iturbide tot constitutioneel Keizer van Mexico. De Keizer en het Congres bleven echter niet lang eensgezind. Iturbide werd uit het land gebannen, en toen hij in 1824 weder in Mexico kwam, op den 28sten April, door het Congres ter dood veroordeeld, en in Julij 1824 doodgeschoten, en zijn lijk in eene opene kerk den 20sten Julij verbrand. Welhaast werd nu eene nieuwe Constitutie, door welke de onderscheidene provinciën van Mexico tot bondgenootschappelijke Republieken
verklaard werden, door het Congres ontworpen, en in alle Intendantschappen aangenomen. De vaandels werden versierd met den Mexicaanschen adelaar, met den linkerklaauw rustende op den vijgeboom der cocheuille, die uit eene rots, in het midden der zee, oprees, en in den regterpoot eene slang houdende, die hij met den bek verscheurt. Aan de eene zijde van het schild is een laurier-, aan de andere een eikentak geborduurd, ter gedachtenis van de eerste verdedigers der onafhankelijkheid, die dit versiersel gekozen hadden. Thans is Mexico eene Republiek, die een sederaties stelsel, gelijk aan dat der Vereenigde Staten van Noord-Amerika, heeft aangenomen. Zij is zamengesteld uit twintig

{==305==} {>>pagina-aanduiding<<}
afzonderlijke Staten, en een Congres staat aan het hoofd der wetgevende, en een President aan dat der uitvoerende magt. De regterlijke magt is onafhankelijk. In 1825 bedroegen de inkomsten van den Staat eenentwintig millioen driemaal honderd eenentachtig duizend driehonderd zestig, en de uitgaven vijfendertig millioen negenmaal honderd drieënzeventig duizend driehonderd achtenveertig guldens; de Oorlogsminister had hiervan vierentwintig millioenen guldens noodig. De landmagt bestaat uit twintigduizend zeshonderd negentien man linietroepen, en negenduizend driehonderd eenentachtig man landmilitie, en de zeemagt, die in 1823 slechts uit een brigantijn, goelet en twaalf kanonneerbooten bestond, is reeds in 1825 met vier fregatten entwintig andere gewapende vaartuigen vermeerderd.’
Zelfs voor zulke lezers, die in staat zijn om sommer's schriften in het oorspronkelijke te lezen, is deze Nederduitsche uitgave niet zonder waarde, wegens de ophelderende aanmerkingen, welke de Vertaler hier en daar bij het werk gevoegd heeft, en door welke hij, even als door de overbrenging van het vorige reeds genoemde werk van sommer, zich verdienstelijk heeft gemaakt, en ook door zuivere taal en stijl blijken geeft van zijne bekwaamheid. Wij vinden hier te veel goeds, om op kleinigheden te vallen, en eindigen dus ons verslag, met een ruim vertier aan dit werk toe te wenschen.







Reizen door Rusland, Siberië, Polen, Oostenrijk, Saksen, Pruissen, enz. ondernomen door James Holman, Lid der Koninklijke Maatschappij, enz. enz. gedurende des Schrijvers volkomene blindheid. Waarin een Verslag van zijne vervoering als Staatsgevangene uit het oostelijk gedeelte van Siberië. Uit het Engelsch vertaald. Met Platen. In twee Deelen. Iste Deel. Te Amsterdam, bij J. van der Hey en Zoon. 1829. In gr. 8vo. XXIV en 368 bl. f 3-90.

Reizen, gedaan door eenen man, die juist dat zintuig mist, hetwelk men, niet ten onregte, voor den reiziger het onontbeerlijkste van alle zintuigen oordeelt! Kan derzelver beschrijving genoegzaam belangrijk zijn? Wat kan men hier anders verwachten, dan het verhaal van verdrietelijkheden,

{==306==} {>>pagina-aanduiding<<}
teleurstellingen, ontberingen en ongemakken, aan welke de reiziger was blootgesteld, welker mededeeling, ja wel, het medelijden kan opwekken, maar hetwelk, gedurende een geheel boekdeel volgehouden, verveelt, en al ligt den klager zal doen te gemoet voeren: ‘Arme man! wat deedt gij op reis, of in de koû? waarom bleeft gij niet te huis?’ Ziedaar hetgeen wij onszelven vroegen op het enkele lezen van den titel van dit werk. Dus niet zeer goed gehumeurd, dat wij, ex officio, ons de lezing moesten getroosten, keerden wij het titelblad om, en verwonderden ons over de gerustheid, met welke de vertaler zijne voorrede aanvangt: ‘Goede wijn heeft geen krans noodig,’ en verhaalt, dat dit werk in Engeland, Frankrijk en Duitschland met de meeste graagte ontvangen en gelezen, en door de beste beoordeelende tijdschriften met den hoogsten lof aangekondigd is. Zonder door dit aanprijzend voorberigt nog tot gunstiger verwachting gestemd te zijn, vingen wij de lezing aan, en - wij moeten het bekennen - wij hebben dit deel met genoegen gelezen; het heeft onze verwachting overtroffen. Zonderling moge de lust om te reizen schijnen in eenen man, die geheel blind is, de schrijver verdedigt zich over denzelven op deze wijze: ‘Door den wil des Almagtigen uitgesloten van alle gemeenschap met de zigtbare wereld, is de behoefte van plaatsverwisseling voor hem een zintuig geworden, als het ware ter vergoeding van het ontbrekende, daar de opvolging en afwisseling van voorwerpen de ledige ruimte in zijne verbeelding aanvult, welke het gemis van het gezigt anders noodwendig in dezelve zoude veroorzaken. Het moge niet gemakkelijk vallen, met juistheid den aard der aandoeningen te verklaren, welke op deze wijze geboren worden; doch men beseft intusschen ligt, dat hierdoor eene reeks van belangrijke gewaarwordingen ontstaat, welke, in verband gebragt met de kennis, die men te
voren van landen, volken en voorwerpen verkregen heeft, en waarmede men thans meer onmiddellijk in aanraking wordt gebragt, de ziel op eene levendige wijze bezig houdt. Doch dit is nog niet alles. Het nieuwe, dat zich gedurig voordoet met betrekking tot de zeden en gewoonten der volken, die men bezoekt; de voorvallen, die men op de reis ontmoet, en welke dikwijls eene bijzondere belangrijkheid verkrijgen, door den bijzonderen toestand, waarin men zich zelf bevindt; de verscheidenheid der berigten, die men

{==307==} {>>pagina-aanduiding<<}
inzamelt, en de waarlijk romantische geest, die ons bezielt, om alle voorkomende zwarigheden te overwinnen, - alles loopt te zamen, om de omdolingen van den blinden reiziger eene bijna tooverachtige belangrijkheid bij te zetten.’
Naar ons oordeel is het den schrijver gelukt, veel van het aangename van deze zijne gewaarwordingen aan den lezer mede te deelen, en daardoor zijn verhaal belangrijk en onderhoudend te maken. Eerst vinden wij hier het verhaal der zeereis van Londen naar Kroonstad, en verder naar St. Petersburg; vervolgens het verblijf van den reiziger aldaar, betwelk belangrijk is door de vele en rijke bronnen tot het bekend worden met al het opmerkelijke, welke den schrijver ten dienste stonden. Hij werd door zijne aanbevelingen in de aanzienlijkste kringen ingeleid, en had omgang met de voornaamste inwoners van deze hoofdstad. Dezen betoonden de grootste deelneming in den ongelukkigen toestand van den blinden reiziger, en zochten hem het gemis van het gebruik zijner oogen, zoo veel mogelijk, door de naauwkeurigste aanwijzingen te vergoeden. Na een verblijf van acht maanden in St. Petersburg vertrekt de Heer holman naar Moskow, en geeft breedvoerig berigt van de wijze, op welke bij reist, en van de voornaamste plaatsen, door welke zijn weg hem leidt. Drie maanden vertoeft hij in Moskow, en geeft de slotsom van zijne opmerkingen over deze stad, even als hij van St. Petersburg gedaan heeft. Na een overzigt over het Russische volk in het algemeen te hebben gegeven, in eene schets der onderscheidene klassen, karakter, zeden en gewoonten der Russen, vervolgt de schrijver het verhaal van zijne reis door Rusland naar Siberië, en wij verlaten hem in dit deel te Kazan.
Er is zoo veel reeds over Rusland in het algemeen, en over deszelfs hoofdsteden St. Petersburg en Moskow in het bijzonder, ook in onze taal, geschreven, dat het ons overbodig toeschijnt, de den schrijver voorgekomene en door hem beschrevene zaken en personen op te noemen. Te meer achten wij dit overbodig, omdat het niet zoo zeer nieuwe, elders nog niet beschrevene zaken zijn, welke dit werk belangrijk maken, als de wijze, op welke de reiziger dezelve beschrijft, en de levendige, gedurig afwisselende stijl, met welke hij zijne ontmoetingen verhaalt. Op eene enkele plaats, waar de schrijver, sprekende over Ruslands koophandel, wat te partijdig Engelschman is, wordt hij door den kundigen

{==308==} {>>pagina-aanduiding<<}
vertaler te regt gewezen. De bijzonderheid, dat de Russen zich in sommige opzigten, in het gebruik van spijzen, onderwerpen aan de Mozaïsche wet, is ons nieuw, en wij zouden ze nader gestaafd wenschen, om het er voor te houden, dat holman hierin goed onderrigt was.
Zonderling is de, volgens den schrijver, in Rusland heerschende gewoonte, om den gestorvenen, bij zijne begrafenis, het navolgende paspoort geschreven in de hand te steken: ‘Wij ondergeteekenden verklaren bij dezen, dat de houder dezes zich altoos zoodanig gedragen en op zoodanige wijze onder ons geleefd heeft, als het een goed Christen, belijdende de Grieksche godsdienst, betaamt. En schoon bij somtijds zonden moge gepleegd hebben, heeft hij dezelve allen opregtelijk gebiecht, en aflaat van dezelve bekomen; en hij heeft het heilig Sakrament gebruikt, ter vergeving zijner zonden; dat hij God en zijne heiligen vereerd heeft; dat hij zijne gebeden niet heeft verzuimd, en heeft gevast op de uren en dagen, door de kerk voorgeschreven; dat hij zich altijd jegens mij, die zijn biechtvader geweest ben, zoodanig heeft gedragen, dat ik geene reden heb om mij over hem te beklagen, of hem de vergeving zijner zonden te weigeren. Ten oorkonde waarvan wij aan hem hebben willen afgeven dit getuigschrift, ten einde st. petrus, op het lezen deszelven, hem de opening der poorten des eeuwigen levens niet zoude weigeren.’ Ofschoon wij ook deze bijzonderheid voor rekening van den schrijver laten, meenen wij hem den lof te moeten toekennen, dien cicero gaf aan den blinden democritus: Het witte en het zwarte kon hij niet onderscheiden, maar wel het goede en het kwade, het eerlijke en het schandelijke, het billijke en het onbillijke, het nuttige en het onnuttige, het groote en het kleine; zonder het verschil der kleuren was het hem mogelijk gelukkig te leven, maar niet zonder de kennis der dingen. Wij wenschen dan ook dit boek in veler handen, als een merkwaardig bewijs, dat het den menschelijken geest mogelijk is, over de grootste hinderpalen te zegepralen, en dat de mensch
in den ongunstigsten toestand nogtans zijnen rang als redelijk wezen loffelijk kan handhaven.


{==309==} {>>pagina-aanduiding<<}

Merkwaardigheden uit de nieuwere Grieksche Geschiedenis. Of belangrijke Voorvallen der Hellenen van 1770 tot op deze dagen: met eene Verzameling van buitengewone Daden van Ali-Pacha van Janina. Met Platen. Te Rotterdam, bij Mensing en van Westreenen. 1829. In kl. 8vo. XI en 554 bl. f 3-:

Veel is er geschreven over het ongelukkige Griekenland, hetwelk thans, Gode zij dank! gelijk een Feniks uit zijne asch begint te herrijzen. Veel zal er zeer waarschijnlijk nog over geschreven worden; maar het echt verband der zaken en de onbenevelde waarheid is voor onze nakomelingschap bewaard. De tijd is de leermeester der geschiedenis, dooft de hartstogten uit, en brengt onbekende bronnen aan het licht. Intusschen zijn alle bijdragen, welke strekken kunnen tot het voorbereiden eener onpartijdige en zuivere geschiedenis dier gewigtige gebeurtenissen, welke in onzen leeftijd zijn voorgevallen, welkom.
Het door ons vermelde werkje bevat slechts merkwaardigheden, verzameld, gelijk de schrijver zegt, uit de beste werken, over Griekenland geschreven, en getrokken uit de officieelste berigten. Het is jammer, dat de schrijver de oorspronkelijke stukken, uit welke hij deze merkwaardigheden genomen heeft, niet noemt. Dit was van veel belang geweest, indien hij eenige blijvende waarde aan zijn boek had willen bezorgen. Ook hadden wij van iemand, die geschiedkundige merkwaardigheden zamenstelt, meerdere naauwkeurigheid in het opgeven van tijd, plaats en namen verwacht, en wij misten ongaarne een' zekeren zamenhang en verband, waardoor deze merkwaardigheden, ofschoon dan ook afzonderlijke gebeurtenissen behelzende, gemakkelijk tot een zeker geheel hadden kunnen vereenigd worden. Van bl. 1 tot 72 behandelt de schrijver een gedeelte van de oudste geschiedenis, de inneming van Konstantinopel, enz. en eindigt met mustapha II, die in 1695 aan de regering gekomen is. Dan gaat hij over tot ali, Pacha van Janina, en komt zoodoende op de gebeurtenissen van onzen tijd. Meer orde en meer zamenhang, en het boek ware beter geweest, dan het nu is.





{==310==} {>>pagina-aanduiding<<}

Vlugtige Terugblik op de Fransche Staatsomwenteling, en der te dier tijd in Frankrijk heerschenden Volksgeest. Door eenen Tijdgenoot. Te Breda, bij F.P. Sterk. 1829. In gr. 8vo. 85 Bl. f :-90.

De Fransche Omwenteling, die in opeenstapeling van dwaasheden en gruwelen geene gelijke in de Geschiedenis der Volken heeft, bewijst meer dan eenige andere bladzijde der Wereldgeschiedenis, welk eene verschrikkelijke verantwoording zij op zich laden, die, uit welke inzigten dan ook, de menigte ophitsen tegen het wettig gezag en de gevestigde orde van zaken. Uit dit oogpunt beschouwd, heeft het aangekondigde werkje eene, helaas! ook voor onze dagen hoogstnuttige strekking. De Schrijver, die, blijkens onderscheidene plaatsen dezer brochure, een tijdgenoot en ooggetuige dier Omwenteling was, werpt eenen vlugtigen terugblik op dezelve. Zonder zich aan eene bepaalde orde te binden, zonder de Geschiedenis der Omwenteling te behandelen, verhaalt hij eenvoudig een aantal bijzonderheden, en vooral vele dier kleine kenschetsende trekken, waaruit men den geest dier Omwenteling en der Natie, in wier midden dezelve plaats had, juister leert opmaken, dan uit menig breedvoerig verhaal van gebeurtenissen. Hij bezit in hooge mate de gave van onderhoudend te verhalen, en daarbij de kunst, om hetgeen hij mededeelt zoodanig te rangschikken, dat daaruit een helder overzigt van het geheel geboren wordt. In het algemeen heeft hij nog meer de dwaasheden of de belagchelijke zijde, dan wel de gruwelen der Omwenteling, ten toon gesteld.
Slechts iets hinderde ons. Waarom niet op den titel, of des noods in een kort voorberigt, opgegeven, waarvoor men dit werkje te houden hebbe? Is het oorspronkelijk? Is het vertaald? Ligt er eene Fransche brochure ten grondslag van hetzelve? Van dit alles zegt men ons niets. Daar er niet op den titel staat, dat het vertaald is, schijnt men het voor oorspronkelijk te willen doen doorgaan. Doch dit laatste betwijfelen wij, om de volgende redenen:
Bl. 25 leest men alciat. Ja! zoo noemen de Franschen den bekenden Italiaanschen Regtsgeleerde. Maar een Nederlander zou hem alciatus genoemd hebben.

{==311==} {>>pagina-aanduiding<<}

Bl. 62. Hier wordt verhaald, hoe gobel, Bisschop van Parijs, aan de balie der Conventie verscheen, en afstand deed van zijn Priesterschap. ‘Men riep van alle kanten den President toe, den broederkus aan den Bisschop van Parijs te geven. Sedert zijnen afstand, sprak de President, is de Bisschop van Parijs een redelijk wezen: ik ga gobel omhelzen.’ Dit redelijk wezen, in tegenstelling met gobel, levert hier geenen zin. Zoo wij ons niet bedriegen, zal er in het Fransch gestaan hebben: L'Evèque de Paris est un être de raison (dat is, een denkbeeldig wezen, een bloot denkbeeld, dus hier eene hersenschim) en dan volgt er zeer goed op: ‘Ik ga gobel omhelzen.’
Eindelijk leest men op bl. 65, dat men de Invalides zag liggen voor de altaren in het gesticht, 't welk zij aan den grootmoedigsten van onze Koningen te danken hadden. Dit zal nu toch wel een Fransche Koning zijn. Een Franschman kon hier alleen zeggen: de nos Rois.
Wij mogen het er dus voor houden, dat het werkje niet oorspronkelijk, maar slechts vertaald, of ten hoogste eene omwerking is van het een of ander Coup d'oeuil. Die lust heeft, om de Revue Bibliographique na te slaan, zal misschien wel op het spoor komen. Het is met dat al mogelijk, dat wij ons hierin vergissen: maar waarom dan niet, door een enkel woord op den titel, deze twijfelingen voorgekomen?
Twee der meest zinstorende drukfeilen (de correctie had in 't algemeen naauwkeuriger mogen zijn) willen wij hier verbeteren:
Bl. 34 spreekt de Schrijver van eenen Ordo recitandi divina officia, waarin de vijf jours complémentaires genoemd worden des Sansculottides, een Latijn enz. Lees: diës Sansculottides.
Bl. 35 leest men eenige regels uit de Phèdre van racine, onder anderen:

Achevez votre bureau: j'y consens, mais du moins. 

Lees: votre hymen.
Ondanks deze aanmerkingen, welke slechts het uiterlijke betreffen, wenschen wij dit aangenaam en nuttig boeksken vele lezers en koopers, overtuigd dat niemand hunner zich zijnen tijd of zijn geld beklagen zal.





{==312==} {>>pagina-aanduiding<<}

De Ilias van Homerus tot Model voor den Redenaar. In vier Redevoeringen. Door A.T. Beausar. Te Leiden, bij C.C. van der Hoek. 1828. In gr. 8vo. XVI en 155 bl. f 1-50.

De redenen, welke den Heer beausar aanspoorden, om dit boekje te schrijven, waren het denkbeeld, dat de Ilias tot model voor den Redenaar door niemand ooit opzettelijk behandeld is, dat hij nuttig konde zijn voor Studenten in de Godgeleerdheid en Regtsgeleerdheid, die door middel van deze Redevoeringen zich aangespoord zouden vinden om homerus te lezen en te herlezen ter beoefening der welsprekendheid, en hij meent, dat zijn arbeid ongepast noch onaangenaam zoude wezen in onze dagen, waarin men de Grieksche letterkunde zoo zeer behartigt, dat zij op den voorgrond van alle ware studiën gebragt wordt.
De inhoud der vier Redevoeringen is deze. Over de duidelijke, over de bevallige, en over de nadrukkelijke voordragt van homerus in zijne Ilias. Twee Redevoeringen zijn aan het bevallige gewijd. Wij hebben dezelve met genoegen gelezen, en durven ze gerust aan jongelieden aanbevelen, mits zij homerus zelven niet vergeten. De stijl en voordragt is onderhoudend en levendig, somtijds wat al te levendig, en, mogen wij het zeggen, hier en daar wat winderig, hetgeen men bij zijn model juist zoo niet vindt. De aanteekeningen verschaffen den lezer eene aangename verscheidenheid, en de schrijver toont daarin, dat hij doorgaans een goed oordeel in dit vak van studie bezit en met de beste geschriften over homerus bekend is. Met één woord, het werkje van beausar is van dien aard, dat wij voor ons er op toepassen het bekende gezegde: Indocti discant, et ament meminisse periti.




Woordenboek voor de Nederduitsche Spelling, door Matthijs Siegenbeek, Hoogleeraar in de Nederduitsche Letterkunde te Leiden. Vierde Druk. Te Dordrecht, bij Blussé en van Braam. 1829. In gr. 8vo. 292 Bl. f 2-40.

Hoe men ook geschreeuwd hebbe, en nog schreeuwe, over en tegen het invoeren, van Gouvernementswege, eener eenparige spelling, op gezag van den Hoogleeraar in de Neder-
{==313==} {>>pagina-aanduiding<<}
duitsche Letterkunde, den geleerden m. siegenbeek, zoo wel als over en tegen die spelling zelve; die eenparigheid, welke nog altijd aan onze schoone moedertaal bleef ontbreken, was zoo wenschelijk, en werd zoo zeer, door alle onpartijdige beminnaars derzelve, gewenscht, dat de hardste schreeuwers zelve zich allengskens aan een gezag hebben onderworpen, hetwelk overigens den eigenlijken Taalgeleerden geenszins in zijn onderzoek behoeft noch behoort te belemmeren, of oók te verhinderen, dat de vrucht van derzulken nasporingen, in het verloop der jaren, grond en aanleiding geve tot het daarstellen en invoeren eener nieuwe regelmaat, overeenkomstig die wijzigingen, welke alsdan gepast en noodwendig zullen mogen geacht worden. Tot zoo lang, echter, had Recensent wel gewenscht, dat de tegenwoordige, nu eenmaal vastgestelde, spelling en geslachtsbepaling door den Hoogleeraar zelven onveranderd gelaten, en niet (gelijk in deze herziene uitgave geschiedt) dwaasselijk in dwaselijk enz. openlijk, ordelijk, wezenlijk enz. in opentlijk, ordentlijk enz., en dienst van mannelijk in vrouwelijk veranderd ware geworden; (hetgeen wij, voor ons, dan evenwel, op hetzelfde Hooggeleerde gezag, wel willen aannemen.) Immers, wanneer zijn Ed., ten gevolge van veranderd inzigt, telkens zijne spelling gelieft te veranderen, wat wordt er dan ten laatste van de zoo gewenschte en thans verkregene eenparigheid? - Wij bevelen dezen nieuwen druk van dit onmisbaar Woordenboek onzen Lezeren gaarne aan.




Duizend en één Nacht. Arabische Fertellingen. De nieuwste en volledigste Fransche en Hoogduitsche Uitgaven gevolgd, door H. Frijlink. Met Platen. Iste, IIde en IIIde Deel. Te Amsterdam, bij H. Frijlink. 1829, 1830. In kl. 8vo. Te zamen XXVIII en 1012 bl. Bij Inteek. f 5-40. Fuiten Inteek. f 7-20.

Een letterlievend Boekhandelaar is alles behalve een vreemd verschijnsel; het zij dan uit smaak of uit belang, allen hebben gewis de letteren lief: maar een letterkundig Boekhandelaar maakt, helaas! schier eene uitzondering op den regel. En echter, kan een Uitgever van boeken, wil hij zelf zijn even belangrijk als achtingwaardig beroep niet tot een am-
{==314==} {>>pagina-aanduiding<<}
nacht of handwerk verlagen, zich bij mogelijkheid ontslagen rekenen van het opdoen niet slechts van algemeene boeken-, maar ook van letterkundige kennis? Wij vertrouwen en hopen, dat geen hunner die vraag ontkennend zal beantwoorden; zelfs zij niet, wien het aan die, hun zoo zeer noodige, kennis nagenoeg geheel ontbreekt. Tot derzulken getal behoort gewisselijk niet de Uitgever, tevens Vertaler, van het in het hoofd dezes vermelde werk, welks nieuwe en geenszins duur gestelde uitgave van zijnen smaak getuigt; gelijk de welgeslaagde inteekening van het vertrouwen, door het publiek in hem gesteld, waaraan wij dan ook, uit erkentenis, voor elk deeltje eene waarlijk fraaije plaat, in stede van het beloofde vignet, te danken hebben.
De Duizend en één Nacht zullen wel aan weinigen onzer Lezeren geheel onbekend zijn gebleven. Terwijl, echter, sinds de laatste 25 jaren, in Frankrijk, Engeland en Duitschland, beroemde Geleerden wedijverden in volledige en prachtige uitgaven derzelven, moest onze landaard zich nog steeds behelpen met éénen, in 1755, in vier Deelen, gebrekkigen, niet eens half volledigen, en thans, in stijl en taal, geheel verouderden druk, die intusschen, bij gebrek aan een' beteren, nog altijd gezocht bleef; hetgeen den Uitgever dan ook aanleiding gaf tot het beproeven eener nieuwe, volledige en smaakvolle vertaling bij inteekening, bij welker bewerking inzonderheid de uitgaven van gauttier, habicht, von der hagen en schall zijn gebezigd geworden; zullende het laatste deeltje met een algemeen overzigt des geheelen werks, en eene nadere beschouwing en onderlinge vergelijking van elke vertelling, met invlechting der aanteekeningen van galland, j. scott, caussin, von hammer enz., waarnaar wij verlangend uitzien, sluiten.
Ons bestek verbiedt ons, meer van deze onderneming te zeggen, welke wij in de gunst onzer Landgenooten gaarne aanbevelen.




De geheimzinnige Vrouw, door Michiel Adriaan. Te Arnhem, bij C.A. Thieme. In gr. 8vo. 259 Bl. f 2-50.

De Schrijver eindigt zijn kort, doch meer of min de eigenliefde vleijend voorberigt met den wensch, dat de geheimzinnige Vrouw aan elken lezer zoo vele genoegelijke oogenblikken

{==315==} {>>pagina-aanduiding<<}
moge verschaffen, als hem hare te zamenstelling heeft doen doorbrengen; terwijl hij voorts deszelfs toegeeflijkheid inroept voor de gebreken, die van elken menschelijken arbeid, en dus ook van deze lettervrucht, onafscheidelijk zijn. - Wij moeten den Heere michiel adriaan opregtelijk bekennen, dat wij geenszins onder die lezers behooren, welke smaak in dit geschrijf vinden. Naar ons oordeel is hij niet gelukkig geslaagd, hoe goed anders de bedoeling des Romans zijn moge, om de schoonheid der deugd en de hatelijkheid der ondeugd, benevens beider verschillende gevolgen, voor te stellen. Op den titel af, zoude men hier eene geschiedenis der geheimzinnige Vrouw verwachten; doch eerst bl. 113 wordt melding van haar gemaakt. In eene kleine hut, op de heide, nabij het dorp wonende, was zij bekend onder den naam van de arme sara; zij leefde van aalmoezen en van het zoeken van wilde kruiden voor den arts. Niemand kende den waren naam of de afkomst dezer zonderlinge vrouw, welke den dorpelingen zeken ontzag inboezemde; terwijl zij door grootere kennis zich onderscheidde, en dikwerf, maar steeds ten beste der onschuld en deugd, met aangelegenheden van anderen zich bemoeide. Zoo had zij, als een raadselachtig wezen, waarvoor men achting, vreeze of ontzag gevoelde, overal toegang. Door tijdige tusschenkomst wist zij dan ook het voorgenomen huwelijk van Graaf julius, die wat al te onnoozel zich had laten bedotten, door haar plotseling verschijnen in de feestzaal, te verijdelen. De geschiedenis van dezen julius maakt het grootste deel des verhaals uit. Zijne moeder was, op haar twintigste jaar, tegen haren wensch, gehuwd aan zekeren Graaf van straalburg, een stroef, onhebbelijk man. Zij deed dit
uit besef van pligt, om hare ouders te gehoorzamen. Twee zonen werden haar geboren. De oudste, jeronimo, geleek zijnen vader, en werd, door eenen oom opgevoed en bedorven, een wellusteling en verleider der onschuld. De jongste, julius, was, na vaders dood, de lust en vreugde zijner moeder, die zich bevlijtigde, om hem tot een deugdzaam mensch te vormen. Deze weduw van straalburg schijnt hier eene verstandige en brave vrouw te moeten verbeelden, die hare moederlijke pligten jegens haren zoon met naauwgezetheid en op eene waardige wijze behartigt. Als zoodanig bevalt zij ons geenszins in allen deele. De Schrijver legt haar soms redeneringen en gezegden in den mond, welke

{==316==} {>>pagina-aanduiding<<}
ongepast zijn, of ook weleens naar pronken met geleerdheid zweemen. Geene vrouw, die kiesch gevoel heeft, zal over naakte onzedelijkheid en over het plaatsen van ongesluijerde mannenheelden in eene kostschool voor jonge jufvrouwen zóó spreken, als Mevrouw van straalburg hier doet, die een voorbeeld van moederlijke bezorgdheid zijn moet. Om den jongen julius afkeer van het kwade in te boezemen, redekavelt de Gravin al zinspelende over rupsen en zonden, welke daarin overeenkomen, dat ze beschadigen, en besluit eindelijk met de vraag: Mijn julius zal niet gaarne naar zulk een dier-mensch gelijken, en veel liever gehoorzaam en deugdzaam blijven, en die roode wangen behouden; niet waar, julius? Het knaapje, dat waarschijnlijk niets van al die klanken heeft begrepen, antwoordt, wel wat te wijs misschien voor zijne jaren: O ja, Mama! ... welk kind zou hier in zijne keuze aarzelen? doch laat terstond in alle eenvoudigheid daarop volgen: Maar, Mama! wat zijn eigenlijk zonden, - noem ze mij eens, opdat ik mij voor die groote onzigtbare rupsen wachten kan? En nu gaat mama aan het redeneren, op eene wijze, die zeker de bevatting des kinds te boven gaat. Het jongsken zag dan ook zijne moeder min of meer verwonderd en schroomachtig aan, alsof hij vreesde reeds door de zonden te worden aangetast; maar gelukkig, een witje, dat daar fladderend langs de stokrozen vloog, riep de kinderlijke ligtzinnigheid uit de ernstige spanning, waarin die groote rupsen haar gebragt hadden; hij rukte zich van moeder los,
wierp de bruin lederen muts naar den vlinder, die, daardoor verschrikt, veel hooger en verder heen vloog. Pruilend zag hij zijne moeder aan, en het: ‘hij is mij ontsnapt,’ kwam er half lagchend, half pruilend uit. ‘Dat is niets, jongen!’ sprak de Gravin; aan teleurstellingen moet gij u vroeg gewennen; zij zijn in het leven te algemeen, om er zich niet in tijds mede te verbroederen. Op dezen trant praat Mevrouw van straalburg voort, vermaant het knaapje tot moedige volharding op de vlinderjagt, en eindigt met te zeggen: De soldaat, die bij het eerste schot zijn vaandel verlaat, is waardig, dat men hem de haren afschere en door de spitsroeden jage. Geen wonder, dat julius onder zoodanige leiding wordt en lang blijft - een groot kind. Mevrouw van hummel, eene honorabel gedemissioneerde Staatdame, in de buurt wonende, en volleerd in de kunst om harten te winnen, zoch hare dochter aga-
{==317==} {>>pagina-aanduiding<<}
tha, die den Dragonder-officier hulms beminde, aan den jongen Graaf te koppelen. Haar hoffelijk en tevens vernuftig gesnap behaagde der verstandige Mevrouw van straalburg uitermate. Dusdanig had Mevrouw van hummel hare zedelijke buurvrouw in haar belang gehekst. Ofschoon nu Gravin van straalburg om haar verstand wordt geroemd en julius snugger moet heeten, zij laten evenwel zich beide verbijsteren; terwijl agatha, door hare slimme moeder afgeregt, hare rol
meesterlijk speelt. Men maakt reeds toebereidselen tot het aanstaande huwelijk. Julius, geheel doorweekt met het goede karakter zijner moeder, was niet karig in het algemeen, maar vooral niet in het geven van geschenken aan zijne aanstaande bruid, die hij, ongelukkiglijk, meer om haar schoon, dan om hare innerlijke waarde, beminde. Zij worden in ondertrouw opgenomen. Des avonds schittert het feestlicht wijd en zijd in het rond, tot langs de schapen-heide, waar het zich in de diepste duisternis verloor. Als een enkele vuurkool lag het verheven kasteel van straalburg daar voor het oog der arme sara, welke, in diep gepeins, voor hare hut zat te droomen van de zegepraal der ondeugd over de lijdende onschuld. Onafgebroken tuurde zij op het roode licht, dat haar voorkwam de avondgloed der ondergaande gelukszon van julius te zijn. Nu komt deze geheimzinnige Vrouw mede in het spel, en weet (gelijk wij boven reeds aanduidden) door haar plotseling verschijnen in de feestzaal het voorgenomen huwelijk te verijdelen. Sara regtvaardigde zich vervolgens voor julius en diens moeder, door een briefje te toonen, dat de trouwelooze agatha aan haren minnaar hulms had geschreven. De jonge Graaf, ziende, dat hij aan eene onwaardige zich had willen verbinden, is vertoornd, en spreekt van wraak; doch moeder zoekt hem te beduiden, dat het thans de oogenblik is, om een groot, een mannelijk karakter aan den dag te leggen. Zij vermaant hem, de ondeugende voor
eeuwig uit zijn geheugen te bannen, en laat terstond daarop volgen: Zoek een ander meisje; er zijn immers meer mooije gezigtjes in de wijde wereld, die daarbij ook schoone harten hebben; ik belemmer uwe keuze niet; ik begeer zelfs geene stem, geenen invloed, in deze vrije zaak van het hart... Ik ken u te wel, dan dat gij u mistrouwen zoudt. En nu komt moeder weder terug op teleurstellingen, die soms nuttig en noodzakelijk zijn. Zij zegt hierover iets goeds;

{==318==} {>>pagina-aanduiding<<}
doch men moet zich verwonderen, dat zij tevens het volgende tot haren zoon spreekt: Ik heb het tot heden toe verzwegen; maar, om u rondborstig de waarheid te zeggen, dan was agatha de vrouw voor uw hart niet; uwe karakters stemden in geen enkel punt overeen; ik heb, ten spijt van haar veinzen, zeer onedele trekken in haar gezien, en beginselen waargenomen, die den toets van godsvrucht noch gevoel konden doorstaan. Het moet u dus ligt vallen, uw hart te vertroosten over eene grieving, die uw verstand slechts zeer ligt, en, wel bedacht, in het geheel niet kan aandoen. Zou eene verstandige moeder, die geheel voor haren zoon leeft, zoo hebben kunnen handelen? - Om zich een weinig te verstrooijen, ondernam julius, in gezelschap en onder geleide van zijn' gewezen Gouverneur, eene reis naar Parijs. Door een bekoorlijk dal reizende, zag hij daar een aardig meisje, en verliefde terstond op hetzelve. Na eene maand in Frankrijks hoofdstad vertoefd te hebben, keerden de reizigers terug. Maria, het schoone meisje in het dal, was de door jeronimo verleide dochter eens koopmans. Julius kon haar dus niet huwen. Zij werd aan haren verleider nog eindelijk op diens sterfbed verbonden, en met haar kind door de Gravin-moeder aangenomen. Julius verbond zich eindelijk aan eliza, die minder ligchamelijke schoonheid, maar des te meer schoonheid der ziel bezat, en reeds lang in het geheim hem beminde. Nu verschijnt de geheimzinnige Vrouw ook weder in de feestzaal, en zet den krans van witte rozen, welken zij, een jaar
geleden, op hetzelfde uur, aan agatha ontroofd had, op het hoofd van eliza, en roept: ‘God lof! nu is hij op de regte plaats!’
Uit de aangehaalde plaatsen moge geest en strekking des boeks blijken. Taal en stijl zijn ten uiterste onnaauwkeurig. Van vrouwen sprekende, gebruikt de Schrijver, het geheele werk door, op vele plaatsen, het bezittelijk voornaamwoord hunne. Voorts zijn de fouten tegen de eerste regelen der spraakkunst menigvuldig, b.v. de binnenkomst van Julius verloste de (den) ellendige(n) Gouverneur, hij antwoorde in den haast; het jongelingschap, enz. enz. Voorts stuit men op zonderlinge woorden en uitdrukkingen, b.v. ongevoel, wanvertrouwen op God. Wat verstaat de Schrijver door het uitbraken van duizend stille verwenschingen? - Hij doet te veel moeite, om geestig te schijnen. Die zucht verleidt weleens tot pralen met valsch vernuft en gezochte

{==319==} {>>pagina-aanduiding<<}
woordspeling. Van dien aard is bl. 14: Dit leven is slechts eene korte wandeling naar de eeuwige vergelding, die berekend zal worden naar gelang van het schoone of vreeselijke einde van ons zedelijk of onzedelijk komediespel op het tooneel der wereld, waar wij voorbijgaan als schaduwen, door eene enkele zonnestraal gevormd en vernietigd; en bl. 83: Ik ga naar mijne slaapkamer; hier langer te zitten en onze beste kleederen in huis te verslijten, is den Messias (!!!) wachten. Aan voorname personen wordt hier en daar zeer gemeene taal in den mond gelegd. De Heer michiel adriaan schijnt liefhebber van vreemde woorden te zijn; wat is, om nog iets te noemen, bl. 60, deze noncencicale eeuw? Welligt dacht hij aan het Engelsch nonsensical (zinneloos, onverstandig).
Zoodanige voortbrengselen strekken onzer Letterkunde geenszins tot sieraad.

Galerij van menschelijke Lotgevallen. IIIde of laatste Deel. Te Amsterdam, bij H. Frijlink. 1829. In gr. 8vo. 270 Bl. f 2-60.

Kondigden wij de beide eerste deelen dezer verzameling van verhalen met den lof aan, dat de vertaler, wat de waarde betreft der door hem verzamelde stukken, toont eenen goeden smaak te bezitten, even denzelfden lof kunnen wij aan hem bij de aankondiging van dit derde en laatste deel geven. Zelfs is eene aanmerking, die wij vroeger maakten, op dit deel minder toepasselijk, dan op de vorigen. Wij vinden namelijk, buiten de reeds voorlang in onze taal overgebragte Cuenna Vivonne en de Ruiter van meiszner, geene oude bekenden in dit deel. Meesterlijk is de schildering van het karakter en de gruwelen der Westindische zeeroovers van de zeventiende eeuw, in het verhaal De Flibustier, door van de velde. Het verhaal De Buurkinderen behelst de geschiedenis van eene vroeg ontslane en langen tijd door vele tegenspoeden beproefde liefde, welke eindelijk toch bekroond werd. De Pereboom houdt, door het raadselachtige van den inhoud, de nieuwsgierigheid gespannen, en bevredigt dezelve aan het einde door eene verrassende ontknooping. Amalia is eene onderhoudende geschiedenis uit de tijden der Fransche staatsomwenteling, van eene vrouwelijke hand afkomstig, bij

{==320==} {>>pagina-aanduiding<<}
welker lezing men zich verblijdt over de vergoeding, welke aan de mishandelde onschuld ten deel valt. In het laatste verhaal werd Sophia lang door haren echtgenoot miskend; ten laatste echter ontdekt hij het voortreffelijke van haar hart, en leert haar achten en beminnen. De vertaling van alle deze stukken is goed uitgevallen. Alleen wenschten wij de correctie wat naauwkeuriger, daar de lijst van drukfeilen nog al eenige vermeerdering zou kunnen ondergaan. Tot verpoozing na meer afgetrokkene studie of bezigheden keuren wij het werk in allen deele geschikt.

Tot wederzien! Of een dag aan de Linth. Uit het Hoogduitsch van J.C. Appenzeller. Nieuwe Uitgave. Te Amsterdam, bij J. Aarinksen. 1829 In gr. 8vo. 115 Bl. f 1-25.

Dit lieve boeksken, reeds ten jare 1818 bij w. wouters te Groningen uitgegeven en destijds gunstig ontvangen, wordt, versierd met een fraai titelplaatje, dat de opening van het Benkner-Linthkanaal voorstelt, op nieuw aangeboden door een' anderen boekverkooper. Het werkje is in aangenamen en onderhoudenden stijl geschreven. Hetzelve bevat minder eene eigenlijke beschrijving van het graven en openen des kanaals, dan wel onderscheidene gedachten en zedelijke opmerkingen, waartoe die gebeurtenis aanleiding gaf. Hierdoor erlangt het eene algemeen nuttige strekking. Vertaling en druk zijn dezelfde, als die van 1818. Rec. kan alzoo volstaan met deze korte aankondiging, en beveelt het werkje, gelijk ook de Gertruida van Wart van denzelfden bekwamen Schrijver, reeds vroeger aangekondigd, en waarvan bij opgemelden mede een herdruk het licht ziet, den Lezeren van dit Tijdschrist bij vernieuwing aan.

Het nut der Zwemkunst onderzocht en bewezen, benevens eenige opmerkingen en onderrigtingen in dezelve. Door H. Rompelman, Jansz. Met Platen. Hoe dikwijls is datgene, hetwelk in het begin eene wereld vol stemmen tegen zich had, na verloop van tijd gebleken eene eerwaardige en nutte waarheid te zijn? en ook de dwaling zelve,

{==321==} {>>pagina-aanduiding<<}
deze niet altoos te vermijden ziekte der ziel, geeft aanleiding, om de middelen beter na te sporen, waardoor zij kan genezen worden, en wordt daardoor weldadig voor het menschelijk geslacht. Wieland. Te Amsterdam, bij H. Martin en Comp. 1829. In gr. 8vo. 136 Bl. f 2-40.

Vijfmalen heeft de Schrijver het geluk gehad, door middel der zwemkunst, zijn leven, eenmaal om daardoor dat van eenen natuurgenoot te redden. Wij kunnen er ons dus niet over verwonderen, dat deze kunst hem zoo belangrijk voorkomt, dat hij gaarne zijnen tijd heeft willen besteden, om de vooroordeelen, die haar drukken, aan te wijzen, om het nut, dat dezelve aanbiedt, te doen kennen, en om zijne gedachten, omtrent de spoedigste leerwijze, met betrekking tot de zwemkunst, mede te deelen.
Wij leven in eenen tijd, waarin de theoriën in de mode zijn, en men van tijd tot tijd nog al vrij wat, hetwelk voorheen zoo maar empirisch werd aangeleerd en beoefend, tot den rang der wetenschappen verheven heeft. Men leert reeds het schaatsenrijden des zomers op den zolder; en wij zien het tijdstip naderen, in hetwelk, trots den val van Icarus en Phaëton, de eene of andere waaghals het menschdom in de vliegkunst zal onderwijzen.
Nadat een campe en zoo vele andere Schrijvers over de opvoeding zich als voorstanders van het zwemmen hebben leeren kennen, in eenen tijd, waarin zelfs openbare opvoedingsgestichten, onder anderen 's Rijks militaire Akademie, zwemscholen hebben, komen ons des Schrijvers klagten over de heerschende vooroordeelen tegen het zwemmen min gegrond voor, en zijne verdediging van de zwemkunst eenigermate overbodig. Wat de opmerkingen en onderrigtingen in de zwemkunst betreft, hooren wij overal in dit boekje den man van meer dan gewone ervaring spreken. De opgegevene middelen, om zich zonder gevaar in de zwemkunst te oefenen, en het voorgestelde plan voor eene zwemschool, door de bijgevoegde platen aanschouwelijk gemaakt, verdienen de opmerking van ouders en opvoeders, en over het geheel van allen, die zich in het zwemmen willen oefenen. Als zoodanig kunnen wij des Schrijvers arbeid aan alle belanghebbenden en belangstellenden met ruimte aanbevelen.





{==322==} {>>pagina-aanduiding<<}

Magazijn voor jonge Jufvrouwen, of aankomende Meisjes, van Mevr. Le prince De Beaumont, omgewerkt door A.B. van Meerten, geb. Schilperoort. II Deelen. Te Breda, bij Broese en Comp. 1829. In kl. 8vo. Te zamen XXII en 574 bl. f 3-60.

De achtingwaardige Nederlandsche Schrijfster, aan welke onze jeugdige lezeressen reeds zoo vele leerzame en smaakvolle geschriften te danken hebben, zet in deze twee deelen het werk voort, van hetwelk de twee eerste deelen reeds in het jaar 1819, onder den titel van Magazijn voor Kinderen. in het licht verschenen. Ofschoon, namelijk, de titel thans is Magazijn voor jonge Jufvrouwen, is het de voortzetting der omwerking van het bekende Magazijn van Mevr. le prince de beaumont, welke wij in het thans aangekondigde werk ontvangen. en van welke wij nog twee deelen, onder den titel: Magazijn voor volwassene Meisjes, te wachten hebben. De tegenwoordige aflevering beantwoordt in allen deele aan de verwachting, die men met regt hebben mag van de omwerking door zulk eene bekwame hand van een reeds, in het oorspronkelijke, zoo beroemd werk. Van al het goede is gebruik gemaakt, en het verouderde, thans minder doelmatige, is vervangen door zulke stukken, welke overeenstemmen met de vorderingen in kennis en de veredeling van den smaak in onzen leeftijd. Nadat de beide eerste deelen van dit Magazijn reeds bekend zijn, als eene voortreffelijke handleiding voor onderwijzeressen tot inrigting van haar verkeer met en te geven onderwijs aan leerlingen van den fatsoenlijken stand, en als uitmuntend voedsel voor den geest en het hart van jeugdige lezeressen, hopen wij te kunnen volstaan met de getuigenis, dat ook het thans aangekondigde in denzelsden geest als het vroeger in het licht verschenene gesteld is, en allerwegen blijken draagt van de bekwaamheid en ijver der Uitgeefster. Of men, tot vermijding van het meer gemeenzame gij, in den eersten naamval, u mag gebruiken, trekken wij in twijfel. Zelfs in het mondelinge gesprek is deze gewoonte meer navolging van vreemden, die daar wel niet altijd even gemakkelijk kan vermeden worden, maar, naar ons oordeel,
vooral niet moet aangemoedigd worden in een boek, dat, naar deszelfs strekking, tot een voorbeeld zal dienen, om zich behoorlijk uit te drukken. Indien Cecile had gezegd:

{==323==} {>>pagina-aanduiding<<}
‘gij, Mevrouw, hebt dit reeds behandeld,’ komt het ons voor, dat zij zich even gevoegelijk en, ieder vooroordeel ter zijde gesteld, even fatsoenlijk had uitgedrukt, als nu zij zegt: ‘u hebt dit reeds behandeld.’ Niettegenstaande deze kleine aanmerking, welke wij meer maken, om aan ons aanprijzend oordeel van het geheel het gewigt der onpartijdigheid bij te zetten, hebben wij ook den stijl aangenaam, vol afwisseling en geheel berekend naar de behandelde onderwerpen en de sprekende personen bevonden. Wij wenschen dus aan Mevr. van meerten dat gunstig onthaal toe voor haren arbeid, hetwelk haar tot aanmoediging kan dienen; en, strekt ook dit werkje tot bewijs van den hoogen trap van volmaking, dien de opvoedingskunst ook voor meisjes van aanzienlijken stand bereikt heeft in ons vaderland, zoo toone onze landaard, door begunstiging van eenen arbeid als die der Uitgeefster van hetzelve, het bezit van zulke onderwijzeressen op den regten prijs te waarderen.





Herinnering van Nederlands Verlossing en Herstelling in 1813, en de Overwinning bij Waterloo, in 1815. Door W. van den Hoonaard, Onderwijzer te Hillegersberg. Nieuwe Uitgave. Met Plaatjes. Te Amsterdam, bij Schalekamp en van de Grampel. 1830. In kl. 8vo. 95 Bl. f :-90.

Willem IJsbrandsz. Bontekoe. Een Geschiedkundig Tafereel voor de Nederlandsche Jeugd. Met Platen. Te Amsterdam, bij Schalekamp en van de Grampel. 1829. Klein form. 72 Bl. f :-80.

Herdrukken van boekjes voor de jeugd, op zichzelve reeds eene aanbeveling bij het jeugdige publiek, kunnen door ons niet dan bij wijze van herinnering worden vermeld. Dit volsta dus voor No. 1; terwijl wij, wat het boekje over bontekoe betreft, bij ondervinding mogen getuigen, dat het een gepast en welkom vaderlandsch geschenkje voor de Nederlandsche jeugd mag heeten. Het doorloopt, in gesprekken van een' vader met zijn viertal kinderen, de lotgevallen van den braven Zeekapitein bontekoe, eigenlijk decker geheeten, en, als zoon van eenen herbergier te Hoorn, die de bonte Koe tot uithangbord had gekozen, dien bijnaam gekre-
{==324==} {>>pagina-aanduiding<<}
gen hebbende, die, naar 't schijnt, zijnen waren naam heeft verdrongen. Het verhaal moet tevens, in zijn sterksprekend voorbeeld, de even nuttige als waarachtige leering staven, dat een vast vertrouwen op God onzen Voorvaderen eigen was, en standvastige manmoedigheid, kloek beleid en wijze voorzigtigheid hen boven andere zeebouwende Volken onderscheidden. - De gekleurde prentjes, een weinig bontekoeächtig uitgevallen, voldoen aan het oogmerk. Dat tegenover den titel schijnt een kopijtje van het schilderstuk van van bree, dat wij, vóór eenige jaren, op eene onzer valandsche Tentoonstellingen mogten bewonderen.

Jaarboekje van Zuid-Holland, voor 1829. In 's Gravenhage, bij de Gebroeders van Clees. In kl. 8vo. 296 Bl. f 2-:

Dit Jaarboekje bevat, behalve het gewone, eene opgaaf van alle staatsligchamen en derzelver personeel, benevens ambassades en consulaten van en bij ons, desgelijks van het bestuur van kerkelijke, letterkundige en andere genootschappen, voorts van de plaatselijke besturen, van de bevolking, uitgebreidheid, aangelegenheden en levende have, als ook de onderscheidene godsdienstige gezindten en derzelver aantal leden van elke burgerlijke gemeente, den afstand der voorname steden, benevens het verslag der gedeputeerde staten van Zuid- en Noordholland. Het bepaalt zich, ten aanzien van al het opgenoemde, overeenkomstig den titel, wel meest tot Zuidholland; maar, behalve dat het geheele algemeene bestuur hieronder betrokken is, zoo neemt het ook buitendien Noordholland niet zelden mede op. En tot meerder gemak gaat een algemeene inhoud voorop en een alphabetische bladwijzer achteraan. Het is dus gewis een zeer bruikbaar en algemeen nuttig boekje, waarvan wij alleen wenschen, dat men zich in de opgave niet verlate op de aanwijzing van vrachtvrije brieven, maar op eigen naauwkeurig onderzoek ter regter plaatse; kunnende Recensent niet ontkennen, dat hij ten aanzien van collegiën, van welke hijzelf lid en voorzitter is, hetzij eenige onvolledigheid, hetzij kleine misstellingen ontdekt heeft.

Bockbesch. hier boven, bl. 312, staat, van siegenbeek's Woordenboek, Vierde Druk, lees Herziene Druk.





{==325==} {>>pagina-aanduiding<<}

Boekbeschouwing.

Bijbeloefeningen over uitgezochte plaatsen des Ouden Testaments, in Leerredenen; door A.C. Romswinckel, Predikant te Dordrecht. Te Amsterdam, bij J. van der Hey en Zoon. 1829. In gr. 8vo. XII en 322 bl. f 3-30.

Bijbeloefeningen in Leerredenen! Wat men er van zeggen moge, wij houden deze benaming voor ongepast. De Eerw. romswinckel heeft hier zeker het gezag voor zich van eenen man, dien wij als een der grootste sieraden onzer Nederlandsche Protestantsche Kerk vereeren, en van wien wij ongaarne verschillen, van den Hoogleeraar heringa, op wiens voorbeeld de Schrijver zich ook beroept in zijn Voorberigt. Maar wij zien niet, wat men tot hare verdediging kan bijbrengen. En het bevreemdt ons te meer, dat de Heer romswinckel deze benaming gekozen heeft, daar hij in datzelfde Voorberigt de Institutio Oratoris Sacri van Prof. van hengel aanhaalt, die in dit werk zeer juist heeft aangewezen, wat men eigenlijk door Bijbeloefeningen heeft te verstaan. Het zijn, namelijk, verklaringen van grootere gedeelten der H. Schrist, waarbij men den tekst van stuk tot stuk nagaat en opheldert, met tusschengevoegde korte praktikale aanmerkingen. Giet men nu deze opstellen in een' anderen vorm, dan gaat het kenmerkende van Bijbeloefeningen verloren, en het worden Preken - gelijk dan ook deze Bijbeloefeningen in Leerredenen, met uitzondering der vierde en zevende, niet anders zijn dan - Preken over lange teksten.
Dan, genoeg van den titel. De Schrijver zegt aan het slot zijner Voorrede: ‘Moge al de gekozene benaming minder behagen; bijaldien slechts de inhoud van dezen bundel den toegenegen' Lezer niet misvallig zij, zal deszelfs uitgave mij geenszins berouwen.’ Wij gaan

{==326==} {>>pagina-aanduiding<<}
alzoo over tot een kort verslag van den hoofdinhoud dezer opstellen.
De bundel bevat tien Leerredenen over de volgende onderwerpen:
I. Hoe de Hemelsche Vader, van den beginne aan, zich aan de zedelijke en godsdienstige onderwijzing van den door de zonde verbijsterden mensch heeft laten gelegen zijn, blijkbaar in de geschiedenis van Kaïn en Abel; naar Genes. IV:3-15. Het tekstverhaal wordt eerst opgehelderd, vervolgens uit het aangewezen oogpunt beschouwd, en laatstelijk toegepast.
II. Abraham in zijn edel gedrag omtrent Lot; naar Genes. XIII. Het tekst-kapittel wordt in het eerste deel van vers tot vers verklaard; terwijl in het tweede de voortreffelijke hoedanigheden, hier door Abraham aan den dag gelegd, worden voorgesteld, en in eene korte peroratie ter navolging aangeprezen.
III. Abraham door God bemoedigd, en met de herhaling en de plegtige verzekering van Deszelfs, hem gedane, belofte aangaande eene talrijke nakomelingschap verwaardigd; naar Genes. XV. Op de verklaring van het geschiedverhaal in het eerste deel volgen in het andere eenige nuttige herinneringen, waartoe hetzelve gereede aanleiding geeft.
IV. Abraham's beproeving; naar Genes. XXII:1-12. Drie bijzonderheden worden in den tekst onderscheiden en achtervolgens overwogen; als, vooreerst, het beproevende voorstel van God aan abraham in vs. 1 en 2 opgegeven; ten tweede, abraham's bereidvaardigheid ter beantwoording daaraan vs. 3-8 beschreven; en eindelijk de dadelijk ondernomene volvoering van hetgeen God aan abraham, ter zijner beproeving, had voorgeslagen, benevens de uitkomst daarvan, gelijk dit een en ander vs. 9, 10, 11 en 12 vermeld wordt. De verklaring van vs. 2, waarin romswinckel van de gewone opvatting afwijkt, willen wij met zijne eigene woorden opgeven: ‘Nogtans was het eigenlijk geen stellig gebod, maar veelmeer slechts een opwekkend voor-
{==327==} {>>pagina-aanduiding<<}
stel, dat abraham met die woorden ontving. Bespeurt men zulks al in de gewone overzetting en in andere zoo duidelijk niet; in het oorspronkelijke, echter, laat het zich terstond gevoelen. Te weten, het woordje, in de uitdrukking Neem nu uwen zoon, door nu vertaald, is in den grondtekst een woord van opwekking of aanmoediging, volmaakt overeenkomende met ons nu dan! of welaan! Nu dan! neem uwen zoon, of Welaan! neem uwen zoon, uwen eenigen enz. zoo luidde dus letterlijk de Goddelijke aanspraak. Ik merk dit aan, omdat ik meen, mij daaruit te kunnen verklaren, bij hoedanige gelegenheid die zoo buitengewone en zware beproeving plaats had. Ik verbeelde mij namelijk den Aartsvader, voornemens zijnde, den Heere een offer te brengen. Het beste, dat hij bezit, wil hij gaarne Hem toewijden. Hij overlegt derhalve bij zichzelven, wat nu af te zonderen uit de kudde, tot eene altaargave voor den Heere. Doch wat is het schoonste stuk zijner kudde? Wat is de gansche kudde?..... Hij
gevoelt het, het is alles te gering, om een waardig offer te zijn aan dien God, welken hij eerde. Maar heeft hij dan iets beters of edelers?.... “Ja, abraham!” - zoo spreekt thans tot hem de stem des Heeren - “Ja! gij hebt iets beters, iets edelers; gij hebt izaäk, uwen eenigen, uwen geliefden. Nu dan, zoo gij waarlijk het edelste voor Mij overhebt, en geen offer u te kostelijk zij tot Mijne dienst; welaan dan! neem dezen uwen zoon, ga met hem naar Moria, en offer hem aldaar tot een brandoffer, ter plaatse, welke ik u nader wijzen zal!” - Volgens deze opvatting werd zekerlijk aan abraham niet stellig gelast de opoffering van zijnen zoon. Maar, ondertusschen, zulk een voorstel uit den mond des heeren was voor eenen man van abraham's vroomheid vast niet minder verbindend, ja meer verbindend nog, dan een uitdrukkelijk bevel.’ Bl 92, 93.
Wij twijfelen, of deze opvatting velen aannemelijk

{==328==} {>>pagina-aanduiding<<}
zal voorkomen. Rec. althans vindt daarin groote zwarigheid. En al vertaalt men ook: welaan! of nu dan! dit maakt in den grond geen verschil, en er volgt nog geenszins uit, dat deze Godspraak geen stellig gebod, maar veelmeer slechts een opwekkend voorstel zou behelzen.
V. Mozes, ongezind, maar door God gedrongen, om de roeping tot verlossing van Israël te aanvaarden; naar Exod. IV:1-18. Eerst wordt het tekstverhaal ontvouwd; daarna het gedrag van mozes, zoo als dit hier voorkomt, nader overwogen; en eindelijk aangetoond, hoe het beschouwde dienen kan deels ter bevestiging van ons geloof, deels ter besturing van onzen wandel. De toepassing bevat belangrijke en nuttige wenken.
VI. Israëls overtogt door de Roode zee, en het omkomen van Pharao met zijn leger in dezelve; naar Exod. XIV:15-31. Deze gebeurtenis wordt beschouwd eerst in hare gansche toedragt; daarna in hare gewigtige strekking, en eindelijk in hare nuttige leering. Verlangt gij te weten, Lezers! hoe dit wonder door den Prediker wordt voorgesteld? Verneemt het wederom met zijne eigene woorden: ‘Liever, dan dat wij willekeurige verklaringen zouden omhelzen, houden wij ons aan de duidelijke letter van den tekst. En dan stellen wij ons de zaak in dezer voege voor. Er waait gedurende den ganschen nacht dat is van den avond tot aan den morgen - een geweldig sterke wind dwars over den zeeboezem heen. Deze wind werkt bepaaldelijk over eene zekere streek; scheidt aldaar het water vaneen; en doet alzoo midden in de zee een pad ontstaan, breed genoeg, om den Israëliten, met al hun vee, nog in dien eigen' nacht een' bekwamen doortogt te verschaffen. Zij treden derhalve op het drooge in de zee. En terwijl zij van den westelijken naar den oostelijken oever - welke beide oevers, op de hoogte, waar de overtogt moet geacht worden plaats gehad te hebben, twee tot drie uren gaans van elkander verwijderd zijn: terwijl de Israëliten, van den westelijken naar den oostelijken oever, in goede orde voorttrekken; staat

{==329==} {>>pagina-aanduiding<<}
langs hun pad, ter wederzijden, het water opgehoopt en onbewegelijk, als het ware, gelijk een muur..... Wij ontkennen geenszins, dat, volgens deze voorstelling, de zaak onverklaarbaar en onbegrijpelijk is. Maar juist als zoodanig, als een verbazend wonder wordt zij hier, en ook overal elders in de H. Schrift, opgegeven.’ Bl. 168, 169. - Het komt ons voor, dat de voorstelling, welke men bij van der palm (zie vooral zijnen Bijbel voor de Jeugd) en anderen van deze gebeurtenis vindt, veel aannemelijker is, terwijl zij echter verre af is van willekeurig te zijn of met de letter van den tekst te strijden. Door die opvatting, gelijk de Hoogl. van der palm te regt aanmerkt, wordt wel het wonderbare, het wonderlijke van het geval verminderd, maar geenszins het wonder weggenomen; integendeel verschijnt dit in een schooner, den God der Natuur veel waardiger licht. Voor het overige behelst het derde of toepasselijk deel dezer preek wederom veel waars en goeds.
VII. David, Nabal en Abigaïl; naar 1 Sam. XXV:2-35. Vier bijzonderheden worden in dit verhaal onderscheiden en achtervolgens overwogen: vooreerst, nabal's grove en beleedigende onbescheidenheid jegens david; ten tweede, david's opbruisende gramschap en voorgenomene wraakoefening deswege; ten derde, abigaïl's voorzigtige poging tot stilling en afwending van dezelve; en eindelijk, ten vierde, de heilzame uitwerking daarvan op david's gemoed.
VIII. David en Barzillai; naar 2 Sam. XIX:31-39. Eerst wordt het geschiedverhaal opgehelderd; dan nader stilgestaan bij hetgeen in de hier voorkomende personen ons meest treft (david's dankbaarheid en barzillai's verstandige denk- en handelwijze); eindelijk uit het beschouwde lessen van wijsheid en deugd opgezameld. - Deze preek is, meer dan eenige andere in dezen bundel, uitgerekt en vol herhalingen.
IX. Die God vreest, is welgelukzalig; naar Psalm I. Het lied wordt verklaard en toegepast. Of de ontleding

{==330==} {>>pagina-aanduiding<<}
van den Psalm van den smaak des Predikers getuige, moge elk Lezer beslissen. Men neme slechts het begin: ‘In de eerste plaats zou ik dan den Psalm voor u ophelderen. Gelijk reeds gezegd is; het geluk van den Godvreezende maakt deszelfs inhoud uit. Namelijk dit geluk wordt geprezen, in de twee eerste verzen; hierop wordt, in de twee volgende verzen, het daar voorgestelde door vergelijking en tegenstelling uitgebreid; terwijl eindelijk, in de beide laatste verzen, al het voorgestelde nadrukkelijk bevestigd wordt.’
‘In de twee eerste verzen wordt het geluk van den Godvreezende aldus geprezen: Welgelukzalig is de man enz. De Godvreezende, welks (wiens) geluk de heilige Dichter prijst en verheft, wordt derhalve niet slechts eenvoudiglijk genoemd, maar tevens op tweederlei manieren beschreven; eerst ontkennender- en daarna stellenderwijze.’
‘Ontkennenderwijze beschrijft hem de Dichter enz. enz. enz. Bl. 267, 268.’
De Prediker gaat vervolgens dus ter toepassing over: ‘Na deze opheldering van den Psalm, zal hij wel voor u allen volkomen verstaanbaar en duidelijk zijn.’ Dat gelooven wij ook. ‘Zou ik mij ook niet mogen vleijen, Aand.! dat velen uwer deszelfs schoonheid gevoelen?’ Dat gelooven wij minder.
X. De heilzame werking van het vertrouwen op God, zoo als dezelve in David op te merken is; naar Psalm XXVII. Het gedicht wordt eerst van stuk tot stuk nagegaan; voorts wordt in hetzelve onderscheidenlijk opgemerkt de weldadige werking van het vertrouwen op God, welke zich hier in david vertoont; (bl. 307, 308: ‘En welke weldadige werking van het vertrouwen op God, dat david bezielde, vertoont zich dan in hem, naar den beschouwden Psalm? De heilzame werking van david's vertrouwen openbaart zich, naar denzelven, in verschillende bijzonderheden; doch meest en voornamelijk in deze vijf: het schiep hem vreugde in het hart; het sterkte hem met moed; het

{==331==} {>>pagina-aanduiding<<}
vervulde hem met liefde en heerschende gezindheid tot de dienst van God; het maakte hem vrijmoedig in het gebed; en het deed hem onwankelbaar zich verlaten op Gods beloftenissen. - Welaan, Toeh.! vernieuwt uwe aandacht, opdat ik u het daar opgenoemde bij de stukken, schoon nogtans kortelijk, aanwijze);’ eindelijk daaruit aanleiding genomen, om tot het aankweeken van zulk een vertrouwen op te wekken.
En nu de slotsom van ons beoordeelend verslag? Wij hebben de gekozene benaming afgekeurd; doch daar wil de Schrijver over heen stappen: bijaldien slechts de inhoud van dezen bundel den toegenegen' Lezer niet misvallig zij, zal deszelss uitgave hem geenszins berouwen. Nu, wat Rec. betreft, hij ontkent niet, dat er veel waars en stichtelijks in dezen bundel gevonden wordt; maar indien dit eene voldoende reden is voor elken Prediker ter uitgave van zijnen kanselarbeid, goede Hemel! met welk een' vloed van preken loopen wij dan nog gevaar van overstroomd te worden!
Wij mogen ten slotte niet nalaten op te merken, dat den Steller dezer Leerredenen het gebrek van velen onzer Kanselredenaars aankleeft. Wij bedoelen dat groote gebrek van een' matten, slependen, sopperigen stijl, die door de opeenstapeling van synonyme woorden en spreekwijzen alle kracht en gloed verliest. In het belang onzer letterkunde in het algemeen en der kanselwelsprekendheid in het bijzonder achten wij het noodig, daarop den Eerw. romswinckel en allen, die aan hetzelfde euvel mank gaan, opmerkzaam te maken, door het aanvoeren van enkele staaltjes, uit een' grooten voorraad gekozen.
Reeds bl. 3 onderaan lezen wij: ‘om voorts nog, ten besluite, met u te letten, op hetgeen hier tot onze leering valt op te merken of te bedenken.’ Daarop volgt onmiddellijk: ‘Hetgeen in den tekst te boek gesteld is, vereischt en verdient eene zorgvuldige en naauwkeurige toelichting.’ - Bl. 9: ‘en dat hij daarom tegen de zonde, die zoo gevaarlijke vijandin, behoorde op zijne hoede te wezen, dezelve tegen te

{==332==} {>>pagina-aanduiding<<}
gaan, te beteugelen en te bedwingen.’ - Bl. 11 vinden wij deze omschrijving van kaïn's vraag: ben ik mijns broeders hoeder?: ‘Behoef ik ook over hem te waken, of voor hem te zorgen? Ben ik over hem gesteld, om hem te behoeden?’ Hoe mat! - Bl. 17: ‘Namelijk wij willen zien, hoe ons hier als in een duidelijk sprekend voorbeeld, als in eene treffelijke proeve voorgesteld, als in een levendig tafereel gemaald worde: hoe de Hemelsche vader, van den beginne aan, werkzaam geweest is tot zedelijke en godsdienstige onderwijzing van den door de zonde verbijsterden mensch; hoe Hij hem, gelijk een vader zijn kind, naar zijne vatbaarheid en behoefte, en met zooveel wijsheid als liefde, ter zijner teregtleiding, ter zijner verbetering en behoudenis vermaande en onderrigtte.’ - Bl. 42: ‘dat hij alleenlijk aanmerkte de schoonheid en de vruchtbaarheid der landstreek, zonder zicher om te bekommeren, of ook de zedeloosheid, de snoodheid en goddeloosheid van derzelver bewoners voor hem gevaarlijk en verderfelijk konden worden. En hij heeft naderhand deze onbezonnenheid en dwaasheid duur moeten betalen.’ - Bl. 56 en 57: ‘Onder de vele en velerlei merkwaardige bijzonderheden, waarvan abraham's geschiedenis vol is, van het begin tot aan het einde, verdient voorzeker, ja verdient inzonderheid mede geteld te worden, hetgeen in het kapittel, dat wij daar gelezen hebben, beschreven staat. Hetzelve betreft het voorgevallene tusschen den Allerhoogste en abraham, toen deze eens door eene vlaag van neerslagtigheid en droefgeestigheid overvallen geworden was. Het
verhaalt ons, hoe deze vrome dienaar en vriend van God, door Deszelfs minzame toespraak en herhaalde, ja zinnelijk en plegtig bevestigde, belofte, getroost, opgebeurd en bemoedigd werd.’ - Bl. 72: ‘Het mogt hem gebeuren, in eene vlaag van neerslagtigheid en droefgeestigheid, door Gods vriendelijke toespraak, vertroost en bemoedigd te worden. Het mogt hem gebeuren, nopens

{==333==} {>>pagina-aanduiding<<}
hetgeen hij vurigst verlangde en wenschte, Gods uitdrukkelijke toezegging en stellige belofte te bekomen. Het mogt hem gebeuren, deze hem gedane toezegging en belofte zinnelijk en plegtig, en op de meest geruststellende wijze, bevestigd en gestaafd te zien.’ - Bl. 185: ‘Na, door plaag op plaag, vreeselijkst gestraft en geteisterd te zijn, hadden zij ten laatste voor Hem gebukt, en hadden zij Israël - het voorwerp van hunne verachting, van hunne mishandeling, van hunne verguizing, van hunne wreedheid, het onschuldige voorwerp van hunne gruwzame ongeregtigheid - laten uittrekken uit Egypte.’ - Bl. 223: ‘Toen (aldus lezen wij aan het begin der genoemde verzen) zeide david tot abigaïl: “Gezegend - gedankt, geloofd en geprezen - zij de Heere, de God Israëls, die u te dezen dage mij te gemoet gezonden heeft! En gezegend - gedankt en geprezen - zij uw raad; hetgeen gij gedaan hebt, uwe voorzigtigheid en schranderheid, uw wijs overleg, de gepaste middelen, welke gij te werk gesteld, de verstandige maatregelen, welke gij genomen hebt, om mijnen toorn te bedaren en mijne gramschap te stillen, om mij te wederhouden van het kwaad te volbrengen, welks bedrijving ik besloten had! En gezegend zijt gij - ja, gedankt zijt ook gij zelve, dat gij mij te dezen dage geweerd, verhinderd en belet hebt van te komen enz.”’
Dan, reeds genoeg. Wij eindigen met de woorden van herder (Fragmente zur Deutschen Literatur. Dritte Sammlung. Sollen wir Ciceronen auf den Kanzeln haben?): ‘Wo schleppt sich die Sprache mehr, als auf den Kanzeln? - Hier, wo man das Verständliche des Vortrages so oft darein setzt, mit einem Schwall von Worten nichts zu sagen, den Perioden in seine fürchterliche Glieder zu ordnen, um einen Panischen Schauder einzujagen. Wie oft hört man einen Gedanken nach diesem Zuschnitt: “Wenn wir um uns umherschauen - wenn wir - wenn wir - weil es - so

{==334==} {>>pagina-aanduiding<<}
werden wir gewahr, dass die Menschen Sünder sind:” dies ist die gewöhnliche Homiletische Schlachtordnung, die Bindewörter, und Beiwörter, und Hulfswörter, und Synonymen, und periodische Theile in Ueberflusz hat, um den Mangel an Gedanken zu verbergen, die das Ohr übertäubet, um nicht die Leere des Verstandes zu zeigen; dies ist der flieszende Vortrag, der vor dem Essen heilsamen Appetit, und nach dem Essen einen sansten Schlaf machet.’

Het Euangelie, eene bron van troost en bemoediging onder de bezwaren van het menschelijk leven. Door H. Bielevelt, Onderwijzer in de Godsdienst te Utrecht. II Stukjes. Te Utrecht, bij J.G. van Terveen. 1827 en 1829. In. gr. 8vo. Te zamen VIII en 310 bl. f 3-:

Onder de verblijdende verschijnselen van onzen leeftijd behoort het voorzeker, dat er Onderwijzers in de Godsdienst gevonden worden, die zoodanige blijken van kennis en Christelijke denkwijze kunnen geven. Over het geheel las Rec. de beide stukjes met genoegen; dezelve zijn stichtelijk, en in een' goeden geest geschreven. Wat men hier heeft te verwachten, geeft de Heer bielevelt in het korte voorberigt met de volgende woorden te kennen: ‘Zij, die, hunner hooge waarde gedachtig, gaarne het doel van hun aanzijn willen bereiken, die hun deel genieten (hebben) van de onspoeden dezer aarde, maar die ook dankbaar het goede opzamelen, dat zich op den levensweg aanbiedt, zullen misschien hier en daar iets tot leering, bemoediging en vertroosting vinden; - en voor hen heb ik gaarne nuttig willen zijn.’ Naar aanleiding van schriftuurplaatsen behandelt de Schrijver in eenentwintig korte opstellen eenige belangrijke onderwerpen, die allen eene nuttige strekking hebben, om kennis der waarheid te

{==335==} {>>pagina-aanduiding<<}
bevorderen, welke naar de godzaligheid is. Taal en stijl zijn vrij goed, behalve dat meermalen de vierde naamval in plaats van den eersten staat, en ook weleens een min gepast woord werd gekozen, b.v. loon, aan een' godzaligen wandel vastgehecht, bl. 24. en zijne (jezus) afgematte ziel keerde tot het werktuigelijk (werkelijk?) leven terug, bl. 39. Ook op zaken valt hier en daar wel iets aan te merken. Is het waar, wat bl. 32 in het algemeen wordt gezegd, dat de kindsche jaren tot sterven de schoonste zijn? Het voorbeeld van den zondaar, die zich, na een leven, toegewijd aan ongeregtigheid, misschien aan den avond van hetzelve, tot God bekeert, is ongelukkig bijgebragt, om de zaligheid van vroeg gestorven kinderen te bewijzen. Vanwaar heeft bielevelt, bl. 77, dat petrus met de andere jongeren vuur van den hemel wenschte? De Evangelist lukas (IX:54) noemt jacobus en joannes. Voorts geeft Rec. den Schrijver in bedenking, of alles, wat hij over opstanding en wederzien zegt, wel gegrond is. Dat men toch niet te veel poge te bewijzen, en in schriftuurplaatsen geen' anderen zin legge, dan dezelve blijkens den zamenhang hebben! Op bl. 191 schrijft bielevelt, dat de vijanden van jezus besloten hadden, Hem op het Paaschfeest te dooden; het tegendeel lezen wij matth. XXVI:5. Betrekkelijk den tijd van den intogt binnen Jeruzalem en het gastmaal ten huize van simon vergelijke bielevelt joan. XII:1-12. Zag jezus het geheele elftal
medegesleept? Markus (XIV:4) zegt, dat het sommigen waren, terwijl joannes met name den verrrader noemt, die door zijne voorgewende bezorgdheid voor de armen het oordeel van dezen en genen der Apostelen voor een oogenblik wist te verbijsteren. De Schrijver zal toch bl. 289 wel niet willen beweren, dat werkelijk de Godheid, als zoodanig, in Gethsemané geleden hebbe?
Deze aanmerkingen hebben geenszins ten doel, de waarde van het werkje te verkleinen, maar den Schrijver eenige wenken te geven, daar deze, blijkens het voorbe-
{==336==} {>>pagina-aanduiding<<}
rigt, hem welkom zullen zijn. Moge hij de aangename voldoening hebben, dat het tweede stukje even goed, als het eerste, ontvangen worde, en, onder den Goddelijken zegen, iets toebrenge ter uitbreiding van het Rijk der Waarheid!

Stuber en Oberlin, twee edele Predikanten in den Elzas. Te Groningen, bij W. Zuidema. 1829. In gr. 8vo. 70 Bl. f :-60.

Beide de op den titel genoemde mannen bedienden het predikambt in het zoogenaamde Steinthal in den Elzas, vóór hun verblijf in hetzelve eene bijna geheel woeste landstreek, welker bewoners, in eenen half wilden toestand, in de diepste ellende en onwetendheid verkeerden. Nadat de aanvang tot hunne beschaving en verbetering door den Heer stuber in het jaar 1750 onder zeer afschrikkende omstandigheden gemaakt was, werd deze zestien jaren later opgevolgd door den Heer oberlin, die het aangevangen werk voortzette en voltooide, eerst in het jaar 1826 is overleden, en de bewoners van het Steinthal, ten gevolge der onvermoeide pogingen en opofferingen van hem en zijnen voorganger, heeft achtergelaten in eenen te voren nooit genoten bloei en welvaart, zoo wel ten aanzien van hunne tijdelijke omstandigheden, als van hunne zedelijke en godsdienstige gesteldheid Veel van datgene, wat wij door deze voortreffelijke mannen hier verrigt zien, moge, bij den bloei en hoogen trap van volmaking van het volksonderwijs in ons vaderland, bij de aanmoediging en ondersteuning van alle takken van nijverheid door onze regering, buiten den omvang liggen van den werkkring des Evangeliebedienaars in ons vaderland; met dat al verdient de edele geest van onvermoeide menschenliefde dezer mannen ook onder ons bekend te worden. Te meer verdient dit boekje de aandacht van alle weldenkenden, omdat het in hetzelve niet ontbreekt aan verstandige wenken, die, opgevolgd zijnde, ook in

{==337==} {>>pagina-aanduiding<<}
andere omstandigheden van algemeen nut kunnen zijn voor alle menschenvrienden, om op anderen weldadig te kunnen werken. Hooren wij onder anderen slechts stuber in eenen brief aan zijnen vriend oberlin: ‘Het beste is, dat wij onmiddellijk slechts voor de zielen der Steinthalers zorgen. Worden zij Christenen, dan worden zij van zelve iets meer verstandig, werkzaam, voorzigtig enz., en dan zouden zij juist goed zijn - zij zullen hunne edele vrijheid behouden, geene slaven van den Mammon, maar ook geene lediggangers zijn. Wil men hun veel voorzeggen, hen in allerlei vormen persen, tot dit en dat overhalen, dan maakt men zich bij hen slechts lastig en verdacht; maar liet men hen volkomen aan hun zin over, en arbeidde men slechts in liefde en trouw aan hunne zielen, zoo zou men veelligt met den meesten zegen arbeiden.’
De Eerw. d.a. de groot, van wien het Nederlandsch publiek deze verzameling van berigten over stuber en oberlin ontvangt, heeft dus aanspraak op deszelss dank. Moge zijn wensch vervuld worden, dat dit geschrift verstrekke, om ieder op te wekken, in zijnen kring al dat goede te bewerken, waartoe hij in staat is!




Waarnemingen over het delirium tremens, of(de) Dronkaardsziekte; door Dr. George Barkhausen, tweede Geneesheer aan het Zieken- en Krankzinnigenhuis te Bremen. Uit het Hoogduitsch vertaald, door G. Greeve, Med. et Chir. Doct. te Utrecht. Te Dordrecht, bij Blussé en van Braam. 1829. In gr. 8vo. VIII en 231 bl. f 1-80.

Weinig ziekten zijn er, die in de laatste jaren meer gerucht gemaakt hebben, dan het zoogenoemde delirium

{==338==} {>>pagina-aanduiding<<}
tremens. Bijna ieder journaal bevatte waarnemingen van gelukkige genezingen, (de ongelukkig afgeloopen gevallen worden zelden opgegeven) en genoegzaam algemeen werd het opium als specificum geroemd. De geleerde Schrijver beklaagt zich niet te onregt over deze een zijdige behandeling, en houdt het, wegens de verwarring van begrippen, voor noodig, de zaak nader te onderzoeken en toe te lichten. Volgens hem is delirium tremens die ziekte, welke iemand slechts na langdurig misbruik van sterken drank aanvalt, zich bij voorkeur door afwijkingen van de hersen- en zenuwwerkingen kenmerkt, somtijds met, somtijds zonder koorts voorkomt, zich door groote neiging tot collapsus kenschetst, en slechts door een' kritischen slaap kan weggenomen worden.
De ziekte wordt in een acuut en chronisch, idiopathisch en symptomatisch, sthenisch en asthenisch delirium tremens verdeeld. Derzelver wezenlijke verschijnselen zijn: slapeloosheid, ijlen, en eene bijzondere, eigenaardige misleiding der zinnen. Den aard der ziekte beschouwt de Schrijver meer in congestie (vooral aderlijke), minder in ware ontsteking gelegen te zijn; welk gevoelen hij door de uitkomst der lijkopeningen tracht aan te dringen, die op eene overprikkeling der hersenen door het gestadig misbruik van geestrijke vochten henenwijzen, welke (gelijk hij zegt) in het begin zuiver dynamisch, eindelijk materiéle veranderingen in de hersenen voortbrengt; kunnende deze laatsten bij de bestaande ziekte aanwezig zijn, of niet. Meer duidelijke sporen van ontsteking zijn alleen aan het sthenisch karakter der ziekte eigen, in welk geval dezelve meer overeenkomt met phrenitis; terwijl het in andere gevallen nader grenst aan mania, tusschen welke beiden het, naar des Schrijvers oordeel, in het ziektekundig systema behoort geplaatst te worden. Wat lager wordt het bij eenen aanhoudenden roes vergeleken.
Aangaande de therapeutische behandeling berigt de Heer barkhausen, dat de ligtste graad van zelf door slaap wordt opgeheven; dat het echter gevaarlijk zijn zou,

{==339==} {>>pagina-aanduiding<<}
het hierop te laten aankomen; dat dwangmiddelen schadelijk zijn, eene meer zachte leiding daarentegen nuttig, en voegt er het bekende omtrent de psychische kuur van krankzinnigen bij; vooral moet van rust en slaap de genezing verwacht worden. Dat in den acuten vorm het antiphlogistisch geneesplan, in den chronischen het meer opwekkend te stade komt, laat zich ligtelijk bevatten. Intusschen raadt de Schrijver alle behoedzaamheid aan in het doen van bloedontlastingen, zoowel algemeene, als plaatselijke (hetgeen bij het overprikkeld en uitgeput gestel van dronkaards niet bevreemden kan). Meer nut is van de zuren te verwachten. Boven allen roemt de Schrijver den braakwijnsteen, tot walging toe gegeven. Voorts koude begietingen en omslagen om het hoofd bij aanmerkelijke congestie, en bij het sthenisch delirium eene tenuis diaeta. In het asthenisch delirium tremens het opium van ½ gr. alle 2 uren tot 1 gr., soms 2 gr., tot dat er slaap op volgt. Met voordeel heeft zich ook de Schrijver bediend van den campher en het vlugtig ammonium in grootere giften. Eindelijk het chronisch delirium is zeer moeijelijk te behandelen en nog moeijelijker te genezen. Daartegen wordt het afwisselend gebruik van braakwijnsteen en opium, vooral bij ontbrekende nachtrust, enkele tegen den avond gegevene grootere giften van opium aangeprezen, van welke evenwel, zoodra er organische veranderingen der hersenen bestaan, gelijk van alle andere middelen, luttel te verwachten is. De 3 eerste hier medegedeelde gevallen pleiten voor het afwisselend gebruik van opium en elix. ac. Hall., de 8 volgende voor dat der braakmiddelen; het 12de en 13de doet den uitslag eener meer gemengde behandeling kennen, waarin de Schrijver met veel openhartigheid zijne begane misslagen erkent. Ten laatste zijn
met dezelfde openhartigheid eenige gevallen met ongelukkige uitkomst, benevens de lijkopeningen, opgeteekend; waarbij eene onpartijdige beoordeeling van des Schrijvers eigene geneeswijze gevoegd is.
Jammer, dat deze niet onbelangrijke bijdrage tot de kennis van het delirium tremens niet met meer zorg van taalfouten gezuiverd is.


{==340==} {>>pagina-aanduiding<<}

Natuurlijke Geschiedenis van den Mensch; door B.G.E. de Laville, Graaf De Lacépède. Voorafgegaan van de Geschiedkundige Lofrede op den Auteur, door den Baron G. Cuvier, vasten Secretaris der Koninklijke Akademie van Wetenschappen. Te Rotterdam, bij de Wed. J. Allart. 1829. In gr. 8vo. VIII, 54 en 144 bl. f 1-90.

Er kan naauwelijks een gewigtiger gedeelte der Natuurlijke Geschiedenis bestaan, dan dat, hetwelk den Mensch zelven tot onderwerp heeft. De kennis der bewerktuigde schepping, en vooral die van het dierenrijk, verkrijgt een hooger belang, wanneer men haar in verband brengt met die van den mensch, welke, als het volkomenste wezen, aan het hoofd der dieren staat. Dit belangrijk onderwerp is dan ook door verscheidene Geleerden in afzonderlijke geschriften behandeld, hoezeer ons altijd nog de juiste grenzen ontbreken, welke de natuurlijke geschiedenis van den mensch van anthropologie, physiologie en andere verwante wetenschappen afscheiden. Volgens ons begrip bevat de natuurlijke geschiedenis van den mensch zoowel anatomie en physiologie als psychologie, en onderscheidt zich niet van de anthropologie, dan door het meer beperkt gebruik, hetwelk sommigen van dit laatste woord hebben gemaakt. De hoofdtrekken zelfs der geschiedenis des menschdoms en der menschelijke beschaving moeten in eene volledige natuurlijke geschiedenis van den mensch niet ontbreken. Zoo lang echter het begrip, dat men zich van deze wetenschap vormen moet, niet nader bepaald en omschreven is, kan men moeijelijk nagaan, in hoeverre eenig geschrift over de natuurlijke geschiedenis van den mensch aan de eischen der volledigheid beantwoordt. Deze aanmerkingen drongen zich aan ons op, bij de lezing van het voor ons liggend geschrift van den beroemden lacépède. Ziehier, op welk eene wijze deze Schrijver zijne taak heest volbragt, en een, door hem-
{==341==} {>>pagina-aanduiding<<}
zelven onmetelijk genoemd, onderwerp in weinige bladen heeft trachten te omvatten.
Hij begint met den mensch af te malen in zijne individuéle ontwikkeling van de geboorte af, en verzelt hem, zoo als haller eenmaal bij eene dergelijke beschouwing zich uitdrukte, van de wieg tot het graf. In deze beschouwing tot den volwassen leeftijd gekomen, vindt hij gelegenheid om iets te zeggen over de bewerktuiging van den mensch, zijne geschiktheid tot den opgerigten stand en gang, zoo wel als over 's menschen geestvermogens, en over het gewigtig middel, waardoor wij onze denkbeelden bewaren, uitbreiden, zuiveren en aan anderen kunnen mededeelen, de taal. Vervolgens schetst hij ons de trapswijze afneming van krachten en vermindering van vermogens, welke den ouderdom kenmerken, en den, door ouderdom veroorzaakten, dood voorafgaan, en voegt hierbij eenige opmerkingen over de sterfelijkheid op onderscheidene levensjaren. Hierop volgen nog eenige trekken uit de vier levenstijdperken van den mensch, in een oratorisch tafereel, genomen uit des Schrijvers Poétique de la Musique.
Na aldus den individuélen mensch te hebben beschouwd, vestigt de Schrijver onze aandacht op het menschelijk geslacht en het ontstaan der Maatschappij, welke door hem theoretisch worden beschouwd. Daarna leert hij den invloed opmerken, dien luchtgesteldheid, verschil van landstreek en water op het menschelijk geslacht gehad hebben, en beschouwt de rassen der menschensoort als voortbrengselen dezer oorzaken. Hij onderscheidt drie hoofdrassen, het Kaukasische, het Mongoolsche en het Ethiopische. Amerika is, volgens hem, voor het Noordelijk gedeelte uit Noordoostelijk Azië, voor het Zuidelijk gedeelte uit de menigvuldige eilanden der stille Zuidzee bevolkt. Na de beschouwing der menschenrassen spreekt de Schrijver met een woord over Crétins en Albino's.
Groot is de invloed van de luchtgesteldheid op den mensch; maar groot is tevens ook de invloed, dien de beschaafde mensch wederkeerig op de luchtgesteldheid en

{==342==} {>>pagina-aanduiding<<}
op alle de hem omringende voorwerpen uitoefent. Eene levendige schilderij van dien invloed, en een kort overzigt van den voortgang der beschaving, besluit het geheele werk.
Uit dit kort verslag ziet men, dat de Schrijver een' gelukkigen greep gedaan heeft, en in de schikking zijner deelen met talent is te werk gegaan. Op verscheidene deelen, echter, zijn gegronde aanmerkingen te maken, en het geheel is onvolledig en oppervlakkig, vooral omdat hier de trekken ontbreken, welke den mensch ligchamelijk van de dieren onderscheiden, en wier behandeling ongetwijfeld tot het onderwerp van dit boek behoort, hoedanig men dan ook over het begrip verschillen moge, dat men aan eene natuurlijke geschiedenis van den mensch gehecht wil hebben. Het oorspronkelijke vooral levert eene aangename lectuur op, door den schoonen stijl, welke den vriend en navolger van buffon kenschetst, hoezeer dezelve hier en daar met kunstige schoonheden meer beladen dan versierd is. De geschiedkundige Lofrede op den Schrijver van den Baron cuvier, die het werk voorafgaat, plaatst ons op het regte standpunt, om de letterkundige verdiensten van lacépède naar hare wezenlijke waarde te beoordeelen.
De vertaling is vrij wel bewerkt, hoezeer het hier en daar blijkbaar is, dat de Vertaler met de wetenschap zelve minder bekend is. Hoe zou hij anders Cochons d'Inde op bl. 121 door Oostindische Varkens hebben overgebragt, of in de Lofrede, bl. 38, Cétacées door groote visschen hebben vertaald? Ook de benamingen der beenderen, op bl. 48, schijnen ons te bewijzen, dat hij een vreemdeling in de ontleedkunde is. Hier en daar is ook de zin niet wel begrepen, gelijk b.v. op de volgende plaatsen: ‘Toutefois les difficultés dont nous parlons ne sont rélatives qu'à la forme, et ne naissent que du désir, si naturel à un auteur qui succède à buffon, de se faire lire par les gens du monde. Il en est qui tiennent de plus près au fond du sujet, et dont les hommes du métier peuvent seuls se faire une idée.’ Dit

{==343==} {>>pagina-aanduiding<<}
laatste wordt vertaald (bl. 34 der Lofrede): ‘Er zijn er, die zich enkel op het grondige van hun onderwerp toeleggen, en daarom alleen door hen, die tot hetzelfde vak behooren, kunnen gelezen worden.’ Het moest zijn: Andere zwarigheden zijn er, die, nader met den aard des onderwerps verbonden, alleen door hen, die tot hetzelfde vak behooren, kunnen worden ingezien. - Avant cette époque de la puberté ou de l'adolescence, la nature ne travaille que pour la conservation et le dévéloppement de l'individu. Holl. vert. bl. 20: ‘Tot dit tijdperk der volkomene ontwikkeling of der manbaarheid arbeidde de natuur alleen ter bevordering daarvan.’ Men leze: Tot het tijdperk der manbaarheid of jongelingsjaren arbeidt de natuur alleen tot instandhouding en ontwikkeling van den individuélen mensch.





Zending naar Siam en naar Huë, de Hoofdstad van Cochinchina, in de jaren 1821 en 1822. Uit het Dagverhaal van wijlen G. Finlayson, Esq. Aide-Chirurgijn, enz. Met eene Memorie van den Schrijver, door Sir T.S. Raffles. II Deelen. Uit het Engelsch vertaald, door J.G.S. Te Dordrecht, bij Blussé en van Braam. In gr. 8vo. Te zamen 549 bl. f 4-80.

De Engelschen, altijd gretig om hunnen koophandel uit te breiden, en voor hunnen boven alle peil gerezene machinerie-arbeid aftrek te zoeken, hebben niet alleen den gewonen loop des handels omgekeerd, door Indostan met katoenen goederen van Indostansch katoen te voorzien, hetwelk viermaal de linie gepasseerd is, om in Engeland gefabriceerd te worden, maar zij trachten ook de rijke landen van Achter-Indië met hunne manufacturen te gerijven. Het voor ons liggende werk vertoont ons de pogingen, door hen daartoe in de Rijken van Siam en Cochinchina aangewend. Deze, met het Rijk van Ava of der Birmans, maken tegenwoordig

{==344==} {>>pagina-aanduiding<<}
Achter-Indië, of het Schiereiland aan gene zijde van den Ganges, uit. Men weet, dat de Engelschen met het aatstgenoemde Rijk wegens grensscheidingen in eenen oorlog geraakt zijn. Met Siam en Cochinchina was niets van dien aard te vreezen, daar er geene punten van aanraking tusschen dezelven en Britsch-Indië waren. Nogtans is de zending naar beide Rijken geheel en al mislukt. Vanwaar dit? Gewis niet door gebrek aan talenten des onderhandelaars, den en als schrijver en als bestuurder met roem bekenden crawfurd; ook niet door gebrek aan werkzaamheid, of de noodige middelen tot overreding, geschenken, voor deze inlandsche Koningen. Vanwaar dan toch, dat het zoo liberale, zoo welwillende, den handel van alle Volken zoo gaarne beschermende en voorthelpende Britsche Gouvernement zulke grievende teleurstellingen ondervindt; terwijl de oude, bekrompene, kleingeestige, monopolizerende Nederlandsche Oostindische Maatschappij, die, volgens de onweêrlegbare getuigenis van denzelfden Heer crawfurd, in zijne Beschrijving des Indischen Archipels, geheel ontbloot is geweest van groote en bekwame mannen, - dat dit wanstaltige en ziellooze ligchaam weleer met zoo veel voorspoed, met zoo veel toegenegenheid der inwoneren op deze kusten handel dreef niet alleen, maar zelfs eene Faktorij beneden Bancok had, Amsterdam genaamd, en dat de Hollandsche Gezant in Siam met alle eerbetooning ontvangen werd (*)? Het is onbegrijpelijk! En deze zonderlinge afkeer van de vrienden en voorstanders van den vrijen handel over de geheele wereld heeft niet
alleen in Achter-Indië plaats, maar zelfs in het nog meer verwijderde China, waar de Engelschen aan gedurige kwellingen en blijken van diepe minachting blootstaan; terwijl de Hollanders der O.I. Maatschappij, die schraapzieke alleenhandelaars, er voorheen met de grootste genegenheid werden onthaald, en de goijer en de keyzer (†) er geheel anders ontvangen

{==345==} {>>pagina-aanduiding<<}
werden, dan Lord macartney of Lord amherst. Nog meer: het is nu reeds twee Eeuwen, dat de Hollanders alléén op Japan mogen handelen; terwijl de liberale Britten, onder den nooit naar waarde geprezenen raffles, daartoe in 1812 vergeefs eene poging deden, die mislukte door de bekrompenheid en kortzigtigheid der Japansche Regering, welke zich nu eenmaal aan die lieden hield, die zij meende beproefde vrienden te zijn, (en het waren toch slechts monopolisten!) Nog eens, het is onbegrijpelijk! Hoe kan men toch zoo veel met die oude, lompe bedienden der O.I. Compagnie op gehad hebben, en thans niet met de Engelschen, die milde voorstanders van vrijen handel, en van beschaving over den geheelen Aardbodem, op hebben? Zou men ook somtijds denken, (en de Aziaten zijn ergdenkend) dat er eene adder onder het gras school? - dat alle die fraaije betuigingen en menschlievende voorgevens toch niet belet hebben, dat geheel Indostan vóór en na het Engelsche juk heeft moeten torschen; dat men den Nabob van Bengale, dien van Carnatic en dien van Oude, den Sultan van Maissoer en de Vorsten der Maratten achtervolgens onttroond heeft, en den grooten Mogol te Delhi in zijn eigen paleis gevangen houdt? Die mishandelingen en afzettingen van Koningen, eerst onder schijn van hun hulptroepen te leveren, daarna met beschuldiging van verbondsbreuk, moet die andere, verder gelegene Vorsten, die bij al hunne lompheid toch menschenverstand hebben, een weinig beschroomd maken, om met die liberale Britten te onderhandelen. - Doch beschouwen wij het reisverhaal een weinig meer van
nabij.
Met het oogmerk, om handelsbetrekkingen met de beide genoemde Rijken aan te knoopen, begaf zich de Heer crawfurd, en met hem de Schrijver als Genees- en Natuurkundige, scheep uit Bengale. De Eilanden, in de golf van Bengale gelegen, vooral Seyer,

{==346==} {>>pagina-aanduiding<<}
en in de straat van Malacca, in 't bijzonder Poulo Pinang, of Prins van Wales-eiland, vestigen zijne aandacht. - Seyer heeft de bijzonderheid, dat er bij den weligsten plantengroei bijkans geen vogel te zien of te hooren is. - Poulo Pinang wordt uitvoerig beschreven. Hier heeft zekerlijk de Engelsche handelsgeest wonderen gedaan: het eiland, eerst vóór omtrent 30 jaren eene kolonie, telt reeds meer dan 30,000 inwoners van allerlei Natiën. Het klimaat is zoo gezond, dat men zich zonder gevaar en op den duur aan de middagzon en aan sterke vermoeijenissen en afmattingen kan blootstellen. Een uitstekend voorregt in de keerkringslanden, ja genoegzaam onder den Evenaar! Doch de voorwerpen uit het plantenrijk zijn, zegt de Schrijver bl. 27, van weinig beteekenis; hij noemt echter verder eene menigte gewassen op, onder anderen de peper, de muskaatnoot en de kruidnagel, die er goed voortkomen, en op de hoogten groeit het boomgewas zeer welig. Bij dit bloeijende eiland steekt Malacca zeer af (toen nog eene Nederlandsche plaats): de drukte en levendigheid zijn er oneindig minder; geen wonder! onze goede naburen hebben, door hunne bezetting van Poulo Pinang ten Noorden, en van Sincapoure ten Zuiden, alles gedaan, wat zij konden, om Malacca te verpletteren; en, nu hun dit door hunne magt van kapitalen gelukt is, verwijten zij het aan de Hollanders! Achter Malacca is de zee bezaaid met eilanden, onder welke Sincapoure wel een der voornaamste is, hetwelk de Engelschen, op raad van raffles, even na de herstelde vriendschap in 1813, die ons Demerary, Berbice, Essequebo, de Kaap en
Cochin (gelijk Ceylon in 1802) gekost heeft, in bezit namen, ongetwijfeld met oogmerk, om Malacca nutteloos voor ons te maken. O, die liberale, onbaatzuchtige vrienden!
Van Sincapoure of Singapore wordt eene omstandige beschrijving gegeven. Het moet een heerlijk verblijf zijn. Van hier ging de reis noordwaarts te midden der tallooze eilanden, die even zoo wel de Oost- als de Westkust van het Maleische Schiereiland zoomen. Zoo kwam men ein-
{==347==} {>>pagina-aanduiding<<}
delijk in de rivier van Siam, en wel in de haven van Bancok, thans de hoofdstad des Rijks, sedert dat Juthia, nog door kämpfer beschreven, door de Birmans in 1767 veroverd is, waarna de zetel des bestuurs door den hersteller der onafhankelijkheid van Siam, den stamvader van het thans regerende Huis pe-ya-tae, naar Bancok verlegd werd. Uitvoerig worden hier de ontmoetingen van het Gezantschap geschilderd. De Heer crawfurd beklaagde zich (en met hem onze Schrijver) over de geringe eer, die hem werd aangedaan, over de personen van min aanzienlijken rang, met welke hij handelen moest, over de geringe gunsten, die men den Britschen handel genegen was toe te staan, (slechts 2 pCt. vermindering op de inkomende regten, mits er jaarlijks 5 Engelsche schepen binnenkwamen, of anders slechts na een bepaald getal jaren). Er werd dus niets tot stand gebragt, en het Gezantschap vertrok onverrigter zake.
Maar hier was men ten minste nog bij den Koning ten gehoore toegelaten geweest. Het is waar, dat dit niet veel afdeed, en dat de Engelschen met billijke verontwaardiging de slaven voor dien Despoot letterlijk op den grond zagen kruipen; maar de eer der gehoorgeving had men ten minste ontvangen. Dit was niet het geval in Cochinchina's hoofdstad Huë, waar de Koning, die aan de Franschen zekere mate van Europesche beschaving, vooral in het krijgswezen, te danken heeft, volstandig weigerde, den Afgezant van den Britschen Gouverneur-Generaal van Indostan te ontvangen, omdat die geen gekroond Hoofd, maar slechts een Landvoogd was. Het Britsche Gezantschap kon dezen hinderpaal niet te boven komen. Het zou nogtans een goed handelsverdrag hebben kunnen bedingen, zoo de trotschheid van den landaard niet - even als in China onder Lord amherst - eene spaak in 't wiel had gestoken. Men wilde wel geschenken aan den Koning geven, maar geene daarvoor in de plaats aannemen. Men gevoelt ligtelijk, dat dit de sierheid van eenen Aziatischen Despoot, die daar-
{==348==} {>>pagina-aanduiding<<}
enboven twee Fransche Mandarijnen in zijne dienst had, geweldig moest stuiten; en het is niet te verwonderen, hoewel onze Schrijver het niet begrijpen kan, dat daardoor het geheele reeds opgestelde handelsverdrag, waarbij de Engelschen in de havens van het eigenlijke Cochinchina vrijen handel verwierven, in duigen viel. Dus keerde men ook van hier vruchteloos weder.
Niet onbelangrijk zijn echter de vruchten dezer reis (althans dezes reisverhaals) voor de wetenschap. Van de vele eilanden aan de Maleische en Siamsche kusten ontvangen wij tamelijk naauwkeurige berigten. Verscheidene dezer eilanden hebben wij op de beste kaarten (b.v. in den nieuwen Atlas van stieler) niet gevonden. Het is het eiland Fou-kok of Pau-kok; het zijn de Sechang- of Hollandsche eilanden, niet verre van den mond der rivier van Siam gelegen, en die met de kust eene groote baai moeten vormen. Wij hebben dezelve ook in de beide Woordenboeken van van wijk en bruining niet gevonden; ofschoon het eerste van eene aanmerkelijke uitgebreidheid is, en de laatsten voor den Geoloog en kruidkenner hoogstbelangrijk zijn. (Men vindt er onder anderen eene kruipende plant, die een' knobbeligen wortel heeft van vierhonderd-vierenzeventig pond.) In Cochinchina leeren wij de aanzienlijke koopstad Saigon, de groote en veilige baai van Turon, en den Koningszetel Huë kennen, beide in geene oude reisbeschrijvingen vermeld, maar waarvan de laatste eene door Franschen ontworpene en door inlanders gebouwde vesting bezit, die in kunstmatigheid en wezenlijke sterkte volmaakt zoo goed is als ééne in Europa. De zeden des volks beantwoorden door uiterlijke wellevendheid en minzaamheid aan deze beginselen van beschaving; maar het Despotismus, hetwelk ⅔ der inwoners tot den krijgsdienst prest, drukt alles ter neder, en dompelt het gros der Natie in de diepste armoede, zoodat zij naauwelijks en kommerlijk hun leven met de vischvangst rekken. Het is zonderling, dat er bijna geene uitwendige blijken van Godsdienstoefening in
Cochinchina gevonden worden; terwijl in het

{==349==} {>>pagina-aanduiding<<}
naburige Siam de Godsdienst van buddha in volle pracht en luister regeert, en heerlijke tempels bezit. Maar aan den anderen kant ‘overtroffen,’ zegt finlayson, ‘de voorkomende oplettendheid, de vriendelijkheid en gastvrijheid, welke wij ondervonden, alles, wat wij nog tot hiertoe bij eenige Aziatische Natie gezien hadden, en zulks wel in eene zoo hooge mate, dat wij ons naauwelijks verbeelden konden, midden onder zulk eene Natie te zijn.’ Dit was te Saigon, en wel voornamelijk bij de Chinezen, (die in Cochinchina zoo wel, als in Siam, een zeer aanzienlijk gedeelte der bevolking uitmaken.) Te Huë, onder het oog der Regering, was het onthaal minder hartelijk. De beschuldiging van ongebondenheid, door verscheidene reizigers tegen de Cochinchinezen ingebragt, is slechts gegrond ten aanzien der ongehuwde vrouwen en meisjes, die de vaders en bloedverwanten, zonder eenige bedenking, aan ongebondenheid overgeven. Op overspel, daarentegen, staan zeer gestrenge straffen, en ook het algemeen gevoelen veroordeelt zwakheden van getrouwde vrouwen. In het openbaar is het gedrag zeer welvoegelijk. Te dezen aanzien en in meer opzigten komen finlayson's berigten zeer wel overeen met de vroegere van Lord macartney en barrow, en van die men bij zimmermann vindt. Hoewel de laatste (*) meer bepaaldelijk van Tonquin spreekt, zijn echter vele trekken van zijn tafereel ook op Cochinchina toepasselijk.
Zonderling is het verschil in uiterlijke gedaante tusschen den inwoner van Siam en dien van Cochinchina. Bij den eersten is de schedel cilindervormig en het benedenhoofd driehoekig; bij den tweeden is het geheele hoofd en ook het aangezigt bolrond.
Over 't algemeen hebben wij deze reis met genoegen gelezen. De vertaling (ongetwijfeld van swaving) is redelijk; schoon sommige uitdrukkingen niet zuiver Hollandsch zijn.


{==350==} {>>pagina-aanduiding<<}

Waarschuwingen, opwekkingen en wenken, met betrekking tot den tegenwoordigen teestand van ons Vaderland, inzonderheid ten aanzien van de ingediende Petiliën ter Tweede Vamer der H.H. Staten-Generaal; door Anonymus Gelrus. Te Amsterdam, bij G.J.A. Beijerinck. 1830. In gr. 8vo. IV en 78 bl. f :-70.

Dit boekje, in een' zeer goeden geest geschreven, is van eenen man, die (bl. 66) ‘meer dan veertig jaren de lotgevallen van Europa en de Geschiedenis van zijn Vaderland niet onopmerkzaam en onverschillig gadesloeg, wiens zucht of oogmerk geenszins is om te schitteren, of zich eenen naam te maken, maar die door onbaatzuchtigheid en liefde voor zijnen Koning en het Vaderland datgene heeft medegedeeld, wat, zijns oordeels, geschikt kan zijn, om alle verkeerde denkbeelden en dwaalbegrippen uit ons midden weg te nemen, en de gemoederen te vereenigen. In geenen post of bediening geplaatst, en van den Koning noch van zijne Ministers verder afhankelijk dan volgens de Grondwet, behoefde ik nietmand onder (naar) de oogen te zien.’ Hij is dus een onafhankelijk Schrijver. Alle Noord-Nederlanders zijn het in de hoofdzaak met den Schrijver eens, om de factie, de onnatuurlijke vereeniging tusschen de valsche liberalen en Pausgezinden, ten hoogste af te keuren, en de krachtige maatregelen der Regering tegen dezelve van harte te billijken. Hij weêrlegt echter niet uitvoerig alle de zoogenaamde grieven, maar legt zich voornamelijk toe, om het geluk en de ware vrijheid te betoogen, die wij genieten onder het bestuur onzes Konings; alsmede eene welvaart, die vooral het deel is der Zuidelijke gewesten. Hij toont aan, dat van de gelegenheidswet tot beteugeling der drukpers vóór 1829, toen de nieuwe, zeer laxe wetgeving op dit stuk de oude vervangen heeft, geene vervolging heeft plaats gehad, dan in 1819 tegen wibmer, in 1828 tegen ducpétiaux en de potter. Het Collegium Philosophicum wordt verdedigd, en de weldaden, door het toezigt over het Onderwijs reeds aangebragt, opgehaald. Omtrent de Jury, dit stokpaard der Theoristen, brengt de Schrijver
een treffend voorbeeld bij, dat het vonnisvellen over moeijelijke gevallen van Lijfstraffelijke Regtspleging even min, als de Regering des Lands, be-
{==351==} {>>pagina-aanduiding<<}
hoorlijk toevertrouwd is aan burgers of boeren, die somtijds nimmer over die zaak hebben nagedacht, en uit hun bedrijf worden gerukt, om uitspraak te doen over leven of dood. Hij hangt eene aardige schilderij op van zulk eene Jury te Amsterdam in 1813, die wij, gelijk zoo veel ander onheil, ook al in den Franschen tijd hebben gehad. Omtrent het vrije gebruik der Fransche taal toont hij, vooral in de Noten, niet alleen ten duidelijkste, dat de Nederduitsche sedert onheugelijke tijden de landstaal is van Braband en Vlaanderen, maar dat zelfs de Fransche Prefect d'herbouville, nog toen België in Frankrijk ingelijsd was, zeide: La lengue du pays est la Flamande. C'est la même qu'on parle en Batavie, avec quelque difference dans la prononciation et dans la tournure des phrases. (Bl. 75). En dan durven de oproerige bladen nog beweren, dat het Fransch hunne moedertaal is, en het Hollandsch hun opgedrongen wordt! Is het wonder, dat de Fransche papieren, zoo wel liberale als Ministeriéle, zoo iets gereedelijk overnemen, en hunnen onderiingen haat doen zwijgen, wanneer het, ook ten koste der waarheid, op het streelen der nationale ijdelheid aankomt?
Omtrent het punt van de verantwoordelijkheid der Ministers is onze Schrijver het zwakst. Immers hier is de vraag niet, zoo als hij schijnt te denken, of de Ministers voor alles, wat in derzelver bureaux voorvalt, - dan wel alleen, of zij voor de hun toevertrouwde geldsommen verantwoordelijk zijn. De tegenpartij zal beweren, dat het eerste te veel, het andere te weinig vooronderstelt; dat de Staatsdienaars voor hunne daden, b.v. de Minister van Justitie wegens arrestatiën, die van Binnenlandsche Zaken wegens schadelijke verordeningen aansprakelijk zijn. Wij laten dit geschil in het midden; maar dat is de vraag niet: het punt in geschil is door Anonymus Gulres niet goed opgevat. Zijne eerste onderstelling is ongerijmd, en tegen de tweede verkwist hij vele woorden, om datgene te betoogen, waaraan niemand twijfelt, dat de Regering geene willekeurige beschikking over 's lands gelden heeft. En hierop volgen nog 25 bladzijden eener vergelijking tusschen ons land en de overige landen van Europa, die zeer voordeelig voor ons uitkomt, maar die dan toch niet volledig is, daar men geen woord zegt van Pruissen, hetwelk, hoezeer dan ook nog zonder Grondwet, thans een benijdenswaardig geluk geniet, en waar inwendige vrede en algemeene liefde

{==352==} {>>pagina-aanduiding<<}
voor den Koning heerschen, even zeer als in Denemarken, en in Beijeren, een land, waar de Koning, die zich zelf niet meer dan als Hoofd van een' vrijen Staat beschouwt, niet alleen in zijne gedichten, maar ook in zijne daden, de edelaardigste gevoelens aan den dag legt. - Eene aanspraak aan de Roomschgezinden, waarin men hun de verdraagzaamheid herinnert, die zij onder het oude Republikeinsche Bestuur genoten, en de tegenwoordige gelijkstelling met de Protestanten als eene soort van weldaad toerekent, zal, vreezen wij, geen bijzonder doel treffen. De Roomschen in onze gewesten zijn, met uitzondering van enkele woelige Priesters, die bevelen van hooger hand uit Braband, misschien uit Rome, ontvangen, stil en tevreden; die in Braband volgen, welligt zeer huns ondanks, het bevel dier zelfde onzigtbare magt, die hen, wanneer zij geene Petitiën teekenen, door weigering der absolutie op de schandelijkste wijze in het heiligdom van hun geweten aantast; en op dezen zal dan die toespraak, welke ook eigenlijk hen niet geldt, geene uitwerking doen. Meer zal de algemeene vermaning aan de Belgen (zoo zij het stukje lezen) misschien vermogen, waarin zij aan den beruchten en voor hen zoo weinig eervollen opstand van van der noot en van eupen worden herinnerd, en tegen daartoe leidende stappen, die zich ook nu konden vernieuwen, gewaarschuwd.
Nog eens, het stukje is in een' zeer goeden geest, en de Schrijver toont de beste bedoelingen. Slechts jammer, dat hij nu en dan, door overhaasting of misstellingen, vat op zich geeft. Dus wordt de beroemde louis guicciardini, dien elk beminnaar der Vaderlandsche Historie dient te kennen, genoemd zeker oud (NB.) Fransch Schrijver; zekerlijk omdat onze Schrijver hem in de Fransche vertaling gelezen heeft (bl. 74). Op bl. 47 noemt men Göttingen, Leipzig en Bonn onder de Pruissische Hoogescholen, en weet van de verdere Duitsche geene andere op te noemen dan - Weenen! (De Schrijver schijnt die te Berlijn niet te kennen.) De korte aanstipping van de voornaamste gebeurtenissen der Fransche Omwenteling (bl. 52) is verre van naauwkeurig te zijn. Toen la fayette vlugten moest, had de Koning niet meer toe te geven, maar was reeds gevangen. Waar zijn de brieven van sokrates aan xenophon te vinden? (Bl. 61.) De Schrijver bedoelt zekerlijk de Gedenkwaardigheden van sokrates door xenophon. Maar hij heeft luzac, dien

{==353==} {>>pagina-aanduiding<<}
hij aanhaalt, (sokrates als Burger beschouwd) kwalijk begrepen, wanneer deze zegt: ‘dus spreekt sokrates bij xenophon,’ (bl. 89.) Zulke aanleiding tot spotternij moest men aan de doorgaans zeer woordenrijke, maar meestal diep onkundige en slechts met eene oppervlakkige tint van Fransche beschaving bestrekene Advocaten der Unie overlaten.

Regulus, Treurspel, vrij naar het Fransch van M. Lucien Arnault, door G. Gravé, Jsz. Te Amsterdam, bij M. Westerman en C. van Hulst. 1829. In kl. 8vo. f :-40.


The author shuns by vulgar springs to move 
The hero's glory, or the virgin's love; 
In pitying love we but our weakness show, 
And wild ambition well deserves its woe. 
Here tears shall flow from a more gen'rous cause, 
Such tears as patriots shed for dying laws: 
He bids your breasts with ancient ardour rise, 
And calls forth Roman drops from Gallic eyes. 
Virtue confess'd in human shape he draws, 
What Plato thought, and valiant Reg'lus was. 

Deze regelen van pope in de voorrede van het Treurspel Cato, door Recensent naar het onderwerp een weinig veranderd, zouden tot motto hebben kunnen dienen voor het Treurspel van den Heer lucien arnault, zoon van den beroemden dichter van den Marius en den Germanicus, hetwelk hij, onder den titel: Régulus, Tragédie en trois actes, den 5 Junij 1822 voor het eerst op het Théâtre Français te Parijs ten tooneele liet voeren. Het stuk heeft, wat het oogmerk aangaat, eenige overeenkomst met den Palamédes van vondel: want Regulus is napoleon, en zijn zoon Publius moet den Hertog van reichstadt verbeelden. Talma trad op in de rol van Regulus. De censuur heeft het stuk in vele opzigten verminkt; en regels als deze van Licinius tot Publius:

Courage; honneur au fils qui sait venger son père! 
- - - - - - - - 

{==354==} {>>pagina-aanduiding<<}

Ne perds pas un moment, fils du grand Régulus; 
Pour venger ses malheurs imite ses vertus. 
Retourne dans nos camps; va, cours par ta présence 
Enhardir des soldats la mâle impatience. 
Tous ces guerriers oisifs rassemblés pour agir, 
De leur inaction tu les verras rougir. 
Eveillons des Romains (Français) l'audace accoutumée: 
J'exciterai le peuple, encourage l'armée; 
Et rendant un grand homme (napoléon) aux voeux de l'univers, 
Que la guerre ou la paix fasse tomber ses fers! (des Bonapartistes; il était captif à Sainte Héiène.) 

zulke regels moesten natuurlijk wegvallen. Er bleef echter nog toereikende zinspeling over, en de Parijzenaars juichten toe.
Het stuk heeft te Parijs bevallen: derhalve zal het ook behagen te Amsterdam. Zoo dacht de Heer gravé. Recensent weet niet, of Regulus te Amsterdam grooten opgang gemaakt heest; doch daar napoleon en zijn zoon hem volstrekt onverschillig zijn, en hij dus het Treurspel alleen als zoodanig gelezen heeft, vreesde hij bijna te bevriezen. Er is nagenoeg geene intrigue, geene karakterschildering (Regulus uitgezonderd), weinig hooge poëzij, vooral in de vertaling, die verre beneden het oorspronkelijke is, en soms, althans in schijn, een' anderen zin levert, b.v. het slot, bij lucien arnault:

Regulus. 
Rien ne m'arrête plus. 
Nous nous retrouverons bientôt sur l'autre plage, (à Londres ou en Angleterre.) 
Soldats, peuple, adieu donc .... à Carthage! 
Cri général. 
A Carthage! 

Gravé vertaalt dit aldus:

Regulus. 
Zoo zal mij niets meer weren! 
Wij zien ons namaals weêr, Romeinen! Niemand klaag'! 
Vaartwel voor eeuwig! Naar Karthago! 
Algemeene kreet. 
Naar Karthaag! 

Die het Fransch niet gelezen heeft, zou denken aan het

{==355==} {>>pagina-aanduiding<<}
wederzien in de Elyzésche velden, gelijk de Grieksche en Romeinsche dichters, of in den Hemel, gelijk de onzen zeggen. Regulus spreekt van het wederzien in het overwonnen Karthago. - Italië beteekent hier Frankrijk; Rome, Parijs; Afrika, Grootbrittanje; Karthago, Londen.
Ook de versificatie is niet onberispelijk. De verlengde rijmklanken huldigen op beschuldigen, verdedigen op beleedigen, maken sommige slepende regels inderdaad hypermétrisch. Het lang maken van h
{== afbeelding 	==} {>>afbeelding<<}
    
t en 
{== afbeelding 	==} {>>afbeelding<<}
    
n is onwelluidend op vele plaatsen; en moeijelijk om te recitéren is een regel, als bl. 45:

Gij hoort mijn laatste woord. 
{== afbeelding 	==} {>>afbeelding<<}
    
? 

Ten slotte drukt Recensent zoo wel den Heere gravé als den Commissarissen van den Amsterdamschen Schouwburg, die den verhollandschten Regulus hebben goedgekeurd en aangenomen, de volgende regels van tollens op het hart:

De droeve Melpomeen, ontzet van rang en eer, 
Spreekt nog de gulden taal van Vondels eeuw niet weêr. 
Nog moet zij dolk en kroon der gunst van vreemden vragen; 
Nog, in haar vorstlijk wee, 't geleende rouwfloers dragen; 
Nog blijft haar stem verslaafd aan de afgehoorde wijs, 
En Amstels schouwburg nog de schouwburg van Parijs..... 
Men dorst, als wonder stout, naar vreemden wil en wetten 
Met ingeregen borst dien heldentoon trompetten, 
Waarvan geen enkle klank zich roekloos hooger hief, 
Dan de armelijke stijl van deez' berijmden brief. 
Ziedaar toch de eerste les dier schrandre kunstverlichters! 
Staat van hun lauwren af, gij opgevoerde dichters! 
Want wie aan beelden dacht, of ooit gelijknis koos, 
Wierd van hun hoog tooneel gebanvloekt voor altoos. 
Geen weelderig vernuft koom' hier zijn vonden vieren, 
Geen schilderende stijl het dor gesprek versieren; 
Maar wil uw werk den lof, dien geest noch vinding kreeg, 
Het zij van verzen vol.... alleen van dichtkunst leêg.... 
Doch, wie ons regels scheppe of voorschrift waag' te zetten, 
De dichtwet sta aan 't hoofd van alle schouwburgwetten! 






{==356==} {>>pagina-aanduiding<<}

Nieuwe Gedichten van Vrouwe K.W. Bilderdijk. Brussel, bij Brest van Kempen. 1829. In gr. 8vo. 137 Bl. f 2-50.

Zij is niet meer, de begaafde Dichteres, de voortreffelijke en edele Vrouw! Welk een verlies voor Nederland! Welk een verlies inzonderheid voor onzen beroemden Dichter, den grijzen en reeds te voren zoo diep ter neêr gedrukten bilderdijk! Welk een verlies voor beider nog jeugdigen Zoon! Hier zwijge dan ook alle stelselzucht, alle gevoel voor bijzondere grieven! Bilderdijk is ongelukkig: hij ondervinde de deelneming aller weldenkenden, en geniete den Hemelschen troost!
Met weemoed neemt Recensent den aangekondigden bundel in de hand, en zal nu, naar zijn feilbaar inzien, ten behoeve van andere beoefenaars der Dichtkunst, zijne gedachten over de daarin voorkomende stukken en stukjes aanstippen.
Lofzang, een verheven stuk, met slechts weinige gebreken. Strooph 1 hindert ons het prozaïsche in verband:

En mensch, en dier, en veld, en plant 
[melden] Gods wijs- en goedheid in verband. 

Voorts (en dit gebrek ontsiert meermalen de verzen van Mevrouw bilderdijk) komt er te veel in van smaragden, robijnen, paarlen, enz. Hetgeen waarlijk verheven is, dat is altijd eenvoudig en grootsch. Eindelijk heeft de zucht, om met het rijm te spelen, in dit dichtstuk in vrije, schoon altijd Jambische versmaat, de Dichteres, door overvloed van rijkdom aan gelijkluidende klanken, wel eens tot eentoonigheid doen vervallen, b.v.:

Hem die u 't hoofd beval uit d'aardklomp op te beuren, 
Uw schoon gebalzemd heeft met wierookzoete geuren, 
Praalt gij tot lof en eer in duizenden van kleuren: 
Van u ontfangen zij die treuren 
In tegenspoeden of gemis, enz. 

Dit is zoo telkens met dergelijk een' rijkdom; en Recensent gelooft, dat zoo iets doorgaans meer kunstig dan bevallig is.
Onzekerheid is eenvoudiger en schooner.

{==357==} {>>pagina-aanduiding<<}


Ach! hulploos zijn we als 't teder wicht 
Dat in zijn eersten sluimer ligt, 
En van geen avond weet of morgen; 
Bewustloos in den slaap gestrekt, 
Van nacht en duisternis bedekt, 
Wie zal voor 't wederopstaan borgen? 
 
De glans van uchtenddaauwjuweel, 
Van 't veldviooltjens kroonfluweel, 
Der avondwolk met goud verguldsel, 
Der star die aan het zwerk verschiet, 
Helaas! is zoo voorbijgaand niet 
Dan (Als) 's broozen stervlings aardomhulsel. 
 
Wie weet het, of de stroom van 't bloed 
Zijn loop vertraag' of dien bespoed'; 
Of 't slingrend uurwerk voort blijft tikken 
Dat langs ontelbre raadren loopt, 
Waarvan eene enkle slechts gesloopt 
Ons d' adem in de borst doet stikken? 

De Tijd. Plegtig verheven! Het is te bejammeren, dat in dit schoone stuk op eene enkele plaats de zin onaangevuld is gebleven.

Het vroegste tijdgewricht 
Nam aanvang: de eerste straal aan de Oostertransen 
Lei de uchtend in: de hooger zonneglansen, 
In licht en gloed van lieverleê verfletst 
En neêrgedaald tot op den boord van 't West, 
Verdwenen van het halfrond; waar 't gewemel 
Der avondstar aan d' overwolkten hemel, 
En 't schemerlicht van zijn agathen lamp, 
Die in 't gewelf door 't floers van neveldamp, 
Met zilvren straal, 't gebied der nacht verkondde. 

Men denke hier achter avondstar (gloort). Het is dus eigenlijk eene Elliptische spreekwijs. Recensent zou echter, ondanks den verkeerden klemtoon, beter vinden:

waar 't gewemel 
Der avondstar gloort aan bewolkten hemel, 
Bij 't schemerlicht van zijn agathen lamp (de maan) enz. 


{==358==} {>>pagina-aanduiding<<}

Kristelijke Onderwerping is stichtelijk zonder hooge vlugt, even als Vertroosting, welk laatste naar het Hoogduitsch is.
Opwekking. Schoon en stout! Men hoore couplet 1, 2, 8, 10, 11 en 18:

Op, Kristnen, waakt! 
Het aardsch verzaakt! 
Want ziet der dagen dag genaakt; 
Hij komt, van wien de rol des Boeks 
Bij 's warelds aanvang melding maakt: 
Verwerpers van den steen des hoeks, 
Erkent Hem die uw boeien slaakt! 
Erkent Hem, bidt en waakt! 
 
Hij komt met kracht, 
Die 's Afgronds macht 
Aan 't bloedig kruis ten onder bracht. 
Hij komt, met Majesteit omhuld, 
Te midden van zijn Englenwacht: 
Der tijden loop is haast vervuld, 
Waarnaar het zuchtend schepsel smacht; 
Hij nadert, ja, met kracht! 
 
Door 't praalgraf heen 
Van marmersteen, 
Door 't ongenaakbre diep der zeên, 
Door grafgewelf en heuvelkruin, 
Zoo verr' ooit zon- of maanlicht scheen, 
Klinkt de alverdoofbre wekbazuin, 
Waarmeê de Richter op zal treên; 
O zondaar! waar dan heen? 
 
Gelijk een kleed, 
Zegt Gods profeet, 
Zal 't starrenvonklend luchttapeet, 
Te saam gerold, in gloed vergaan; 
Als Hij wiens uur geen schepsel weet, 
Het onkruid schiften komt van 't graan, 
En blinkend ten gerichte treedt, 
Met majesteit bekleed. 
 
Noch vlamgeruisch, 
Noch aardgedruisch, 

{==359==} {>>pagina-aanduiding<<}

Hoe fel de vuurgloed woede of bruisch', 
Zal siddring jagen door de ziel 
Der vrijgekochten aan het kruis. 
Wien Gods genâ te beurte viel 
Zal 't de intreê zijn in 's Vaders huis, 
Met Englenvlerkgeruisch. 
 
Juich' de Englendrom, 
Loof de aarde alom, 
Die intrad in Zijn Heiligdom! 
Dat aller knie zich voor Hem buig', 
Zoo verr' ooit zon- os starlicht glom; 
Ja, alles van Zijn heil getuig'! 
En Gij, mijn God en Koning, kom 
Aan 't Hoofd van d' Englendrom! 

Aan mijne Medereizigers naar het betere Vaderland is zacht en lief. Lazarus en de rijke man is eene getrouwe en regt dichterlijke voorstelling dier gelijkenis, welke zich zoo goed tot eene dichterlijke behandeling leenen laat. Kristelijke Vriendschap en Gods Oneindigheid zijn gelukkig naar het Fransch gevolgd.
Nederland. Een echt vaderlandsch stukje:

't Zij lieflijk in Itaaljes dreven, 
Gewelfd met schittrend luchtazuur; 
Waar zachte lentekoeltjens zweven 
Langs velden met gebloemt' doorweven, 
In 't hoogtijdtooisel der Natuur! 
Maar lieflijker op Neêrlands grond, 
Is eigen huis 
(Bij vreugde of kruis) 
Waar 't wiegjen onzer Vaadren stond. 
 
Grootsch zijn de ontzachlijke Apenijnen 
Waar rots bij rots de wolken tergt 
En waar in zonlichts wederschijnen, 
De waatren keurjuweelen schijnen 
Bij stroomen stortend van 't gebergt'. 
Maar grootscher is voor 't Hollandsch hart 
Het heuvlig duin 
Met dorre kruin, 
Dat golfgeweld en stormen tart. 

{==360==} {>>pagina-aanduiding<<}

De balsemlucht der morgenlanden 
Zij zoet als lenterozengeur, enz. 

Des Kristens Toevlucht is meer stichtelijk dan dichterlijk.
De Huwlijkszang verdient zijne plaats; ook de Bijbel naar Lord byron, om die reden. De Krokus is weder zacht en lief. Rijker zijn de Gedachten bij het Zeestrand. Onsterfelijkheid, naar het Hoogduitsch, is klein, maar rein. Voor de Leidsche Weezen is aandoenlijk gedicht, en reeds, gelijk meer stukjes in dezen bundel, van elders bekend. In de Graanhalmen wordt de ingebeelde jongeling bij een' onrijpen halm, de man van ondervinding bij eene zwaar beladen korenair, zeer gelukkig, vergeleken.
Op een Huwlijksvereeniging is weder een goed gelegenheidsvers. - Sir Philip Sidney schildert ons den doodelijk gewonden held smachtende naar eene waterteug. Men brengt hem een' dronk; maar hij ziet een' anderen stervenden krijgsmakker gretig er het oog naar slaan. Sidney verzamelt zijne laatste krachten, wederhoudt zichzelven, verkwikt zijnen lotgenoot; deze dankt hem, en sterft. - Het Weesjen. Alleraandoenlijkst, lief en roerend, zacht-verheven!
Onder de oorspronkelijke stukjes zou Recensent de voorkeur geven aan Erinnering aan mijn Julius, bij een Kinderlijkjen, en de Schrijfpen. Onder de vertaalde verzen verdienen IJdelheid, de Verdelging van het Assyriesch Leger, het goed Besluit, Zinbegoocheling en Moedersmart, naar het Engelsch, met onderscheiding te worden genoemd; gelijk mede Vermaning, naar het Fransch, en Afzondering, naar dat van lamartine; het laatste is zelfs een meesterstuk. Ook tegen Spot en Laster, Vreugde in 't Evangelie, naar het Engelsch, en des Kristens Uitboezeming, naar het Italiaansch van michel angelo, zijn hunne plaats niet onwaardig.
De bevallige en zindelijke uitvoering doet de drukpers van den Heer wahlen wezenlijke eer aan.

De Epicurist, door Thomas Moore. Naar den vierden Druk uit het Engelsch. Te Deventer, bij A.J. van den Sigtenhorst. 1829. In gr. 8vo. 332 Bl. f 2-80.

Dit werk van den uitstekenden Engelschen dichter behoort tot de historische romans, - niet in den smaak van zijnen kunst-
{==361==} {>>pagina-aanduiding<<}
en landgenoot, Sir walter scott, ten zij men den Valerius, die er toe nadert, aan dezen beroemden man moet toekennen, - maar meer in dien van wieland, en vooral Mevrouw pichler, in haren Agathokles. Deze Epicurist, het weelderig hoofd van zijnen aanhang, is bij al die weelde niet gelukkig; hij zoekt beteren troost, dan zijn heillooze wijsheid leverde, op Egyptes wondergrond, en vindt dien eindelijk in het Christendom. Beschrijvingen van de feesten der verbasterde navolgers van epicurus - van Egypte en de wonderbare mysteriën harer priesters, enz. enz. versieren deze geschiedenis, van welke men zeggen kan, dat ze in één persoon het beeld van velen uit dat tijdperk, ja van het tijdperk zelf teekent. Immers, het onvoldoende voor 's menschen hart en de voortgaande beschaving van de oude Veelgodendienst, zoo wel als van de wijsgeerte, deed eerst naar allerlei vreemde godsdienstplegtigheden grijpen, tot men, door dezelve bedrogen, toch eindelijk somtijds het ware licht des Christendoms vond. Het verhaal begint: ‘In het vierde jaar der regering van Keizer valerianus’ (dus lang vóór dat het nieuwe geloof in het geslacht van konst antijn openbare beschermers vond te Athene). Hetzelve klimt gedurig in belangstelling, en geleerde aanteekeningen, achter hetzelve geplaatst, bewijzen, dat het inderdaad een historische roman is; dat het stuk op een wezenlijk bestaand tooneel speelt, en, in de schets van personen en gebeurtenissen, althans op waarheid gegrond werd. Wij schromen dus niet, het werk aan liefhebbers van zoodanige, dat is onderhoudende en toch niet geheel ijdele, noch vooral ligtzinnige lectuur,
opregtelijk aan te prijzen. Trouwens, wie in staat en in de gelegenheid was, des mans dichtwerken, zijne Love of Angels en andere te lezen, (waar wij ons verbeelden, dat zelfs de Dichter der Eerste Wereld en vooral zijne navolgers soms wel een bloempje plukten) die zal niet ligt een' dagelijkschen roman van hem verwachten.
Daar in de voorrede ons het verhaal, als uit een Grieksch Manuscript, uit een klooster bij Caïro, getrokken, wordt voorgesteld, zoo wordt het (behalve door de aanteekeningen) op deze wijze besloten: ‘Hier eindigt het Manuscript; maar op den omslag vindt men de volgende aanteckening, blijkbaar van een later tijdperk, en waarschijnlijk uit het een of ander Martelaarsboek getrokken: ‘Alciphron, een wijsgeer, tot de Epicuristen behoorende, en, in het jaar 257 van de Christelijke jaartelling, door

{==362==} {>>pagina-aanduiding<<}
een jong Egyptisch meisje, hetwelk in dat jaar den martelaarsdood stierf, tot het Christendom bekeerd. Dadelijk na haar verscheiden begaf deze zich naar de woestijn, alwaar hij, zoo als men verhaalt, een heilig en boetvaardig leven leidde. Gedurende de vervolgingen onder Diocletianus verworf hij zich eenen grooten naam, door zijn voorbeeldig lijden voor het geloof; en, in eenen vergevorderden leeftijd, ten gevolge van zijne weigering om aan een Keizerlijk bevelschrift te gehoorzamen, tot harden arbeid veroordeeld, overleed hij in de kopermijnen van Palestina, in het jaar 297 van dezelfde jaartelling. - Daar Alciphron dezelfde gevoelens, als later Arius, aankleefde, hebben de schrijvers, welke die van Athanasius omhelsd hadden, getracht zijne nagedachtenis te bezwalken, en, onder andere beschuldigingen, hem te laste gelegd, dat hij in geenen deele van de bijgeloovigheden der Egyptenaren vrij te pleiten zoude geweest zijn. Voor deze lastering echter schijnen even min bewijzen te bestaan, als voor het verhaal van eenen zijner medemonniken, dat men, na zijnen dood, eenen kleinen metalen spiegel, zoo als men die bij de eerdienst van Isis gebruikte, om zijnen hals hangende, zoude gevonden hebben.’
Ziedaar waarschijnlijk de weinige grondstof, uit welke onze Schrijver zijn werk wist te spinnen.

Tafereelen uit het werkelijk leven. Eene Bloemlezing uit de Werken van Weisflog, door M.C.L. Te Groningen, bij G. Wouters. 1829. In gr. 8vo. 254 Bl. f 2-20.

De arme predikant Zijdeman wordt door de onvermoeide vlijt van zijne dochter Maria, die door den arbeid met hare kunstrijke naald de daartoe noodige som had vergaderd, in staat gesteld om de reis naar het bad te doen tot herstelling van zijne gezondheid. In de badplaats schenkt de edele grijsaard aan eenen ongelukkigen uit zuivere menschenliefde zijn laatste geld. Maar weldoen geeft rente; want de beweldadigde was eigenlijk een millionair, maar die, gebukt onder den last van eene vreeselijke melancholie, in het gewaad van een' bedelaar rondzwierf, en door een' zamenloop van ongelukkige lotgevallen alle geloof aan menschelijke deugd verloren had. De hartelijke deelneming in zijn ongeluk en de belangelooze

{==363==} {>>pagina-aanduiding<<}
weldadigheid van den braven predikant veroorzaken eene heilzame crisis, welke zijne zwartgalligheid verdrijft, hem weder met het menschdom verzoent, en zijn hart weder vatbaar maakt voor het genot des levens. Nu geeft hij gaarne de vroeger hardnekkig geweigerde toestemming tot het huwelijk van zijnen eenigen zoon Robert met Zijdeman's edele Maria. Dit is de inhoud van het eerste dezer tafereelen. - Het tweede maakt ons bekend met den houtvester Elben, wiens ridderlijke braafheid en onwankelbare eerlijkheid beloond worden door de gunstigste wending van zijne bekrompene omstandigheden. Hij weigert gebruik te maken van de gelegenheid om zich onregtvaardig te verrijken, en verwerft zich daardoor in die mate de hoogachting van den Heer van Rosen, dat deze zijne bevordering bewerkt, en Elben's geluk geheel voltooit, door aan dezen de hand van zijne dochter, de schoone Aline, te schenken. - In het derde verhaal zijn Meester Haverkoorn en zijne vrouw Martha het met elkander gansch niet eens over het gebruik, dat zij zullen maken van het hoogste lot uit de loterij, hetwelk evenwel eerst nog gewonnen moet worden, en eindelijk bij de uitkomst hun geheel ontgaat. Ééne nuttigheid, echter, grooter dan die, welke het geld, dat zij te vergeefs gehoopt hadden te winnen, hun zou hebben aangebragt, vloeide uit hunne teleurstelling voort: deze bewaarde hunne dochter Lijsje voor de verbindtenis met eenen onwaardigen, en bragt hare vereeniging tot stand met den man, die hare liefde bezat en verdiende. - Het laatste van deze tafereelen leert, hoe de mensch in zijne opleiding tot eenen hem opgedrongen' en voor hem ongeschikten stand dom schijnt; maar dat, zoodra de omstandigheden de ontwikkeling van zijnen eigenlijken aanleg toelaten, vroeger sluimerende bekwaamheden zich in hem
openbaren, en hem tot eene niet verwachte hoogte verheffen. Dit was het geval met den armen Elias, die door zijnen vader, zonder zijnen aanleg te raadplegen, bestemd was om schoolmeester en organist te worden, maar zich op de school door zijne verregaande domheid berucht maakte. Intusschen ziet iemand, die zich tot nog toe over zijne onvatbaarheid geërgerd had, bij toeval de teekeningen en nabootsingen van gebouwen, welke de knaap te huis tot tijdverdrijf maakte, en buldert hem, wel eenigzins ruw, maar toch naar waarheid, toe: Schoolmeester, organist wilt gij worden? Geen schoolmeester, geen organist groeit uit ul Metselaar, timmerman, bouwmeester moet gij worden, an-
{==364==} {>>pagina-aanduiding<<}
ders niets. Dit woord, hoe ruw en onbedachtzaam ook uitgesproken, verscheurt het donkere wolkenfloers, hetwelk den reeds moedeloozen Elias over de ziel hing. Nu ziet hij voor zich den reinen helderen hemel van zijne bestemming; hij ontloopt de school en het orgel, wordt metselaar, en leert nu met onvermoeiden ijver alles, wat hem boven het werktuigelijke handwerk kan verheffen, bezoekt tot volmaking van zijne kundigheden de schoonste gewrochten der bouwkunde en de overblijfselen der oudheid door geheel Europa, en wordt een kundig en beroemd bouwmeester.
Hetgeen ons bewogen heeft, van ieder dezer verhalen in het bijzonder den inhoud mede te deelen, is, dat wij gaarne de opmerkzaamheid van ons lezend publiek op deze verhalen willen vestigen, daar zij boven de menigvuldige vertaalde werken van dien aard eene gunstige onderscheiding verdienen reeds wegens derzelver zedelijke strekking. Wat de bewerking betreft, zijn zij in een' goeden stijl, onderhoudend, dikwerf in een' luimigen trant geschreven; zoodat het leerzame en vermakelijke in dezelve met elkander gepaard gaat. Ééne aanmerking willen wij echter niet terughouden; namelijk, dat het hier en daar bezigen van godsdienstige uitdrukkingen in een' komieken zin ons hinderde. Den ernstig denkenden wordt daardoor het genoegen der lezing verminderd, en den ligtzinnigen beneemt men zoo al ligt den eerbied voor het eenige, hetwelk hem nog beteugelt. Maar, opdat wij niet zouden schijnen den vroeger gegeven' lof terug te nemen, herinneren wij, dat deze aanmerking slechts hier en daar van toepassing is, en rangschikken gaarne dit werk onder de zoodanige, welke den lezer eene aangename en over het geheel nuttige uitspanning kunnen verschaffen. Tot eene proeve van den stijl strekke het volgende uit het slaapvertrek van Meester Mattheus: ‘Weldra lag hij weder in de golven van het vriendelijke bed, en sliep zacht en zalig, als het goede geweten. En dat had de vrome schoolmeester. Werkte hij niet sinds vijfendertig jaren in den wijnberg des Heeren - in zijne school? Bloeide en prijkte niet rondom hem, wat hij gezaaid en geplant had, in blijden wasdom, met heerlijke vruchten? Waren de wildste, baldadigste jongens niet door hem tot goede, nuttige menschen gevormd? Heerschte hij des zondags niet met kracht en magt over orgel en gemeente? Was zijne kerkmuzijk niet wijd en zijd beroemd? Had Mattheus niet een ambt, dat zijnen

{==365==} {>>pagina-aanduiding<<}
man, ook zonder de ruime huwelijksgift zijner vrouw, meer dan genoeg opbragt? Wat ontbrak hem dus? En wat daar rondom hem lag in de armen van den stillen, onschuldigen slaap, waren dat niet de lieve engelen in zijnen aardschen hemel? Daar lag Martha, sinds het vierde gedeelte eener eeuw de trouwe gezellin van zijn leven. Daar lag Lijsje, een lieve rozeknop. Daar Georg, de blozende wildvang, die thans, in zijn twaalfde jaar, reeds op de piano trommelde als een david, en de viool reeds speelde als spohr en rode, schoon een weinig slechter. En daar lag August, de tienjarige hofprediker, die op elke bank, uit elke ledige ton leeraarde, en reeds menig zwart voorschoot van moeder tot eenen mantel verscheurd had. - Waarom zoude vader Mattheus dan niet gerust slapen?’

Grammaire Allemande. Suivie de thêmes sur différentes règles, à l'usage de ceux, qui veulent s'exercer dans les éléments de cette langue. Par H. Harttmann. La Haye, chez Hartmann frères. 1829. 8vo. f 1-50.

Het ontbreekt ons niet aan middelen, om vreemde talen gemakkelijk en spoedig aan te leeren. Behalve zoo vele wandelende Grammaires, zich Professors noemende, schoon zij zulks, in den eigenlijken zin, niet zijn, (b.v. Professeur de l'académie etc. etc.!) bezit ons, van alles overvloedig gezegend landje, verscheidene verdienstvolle werken over de Duitsche en Fransche talen; en het doet Rec. genoegen, ook aan dit eene eervolle plaats te kunnen toekennen. De Heer harttmann, een jeugdig beoefenaar der talen, onderscheidt zich al terstond daardoor, dat hij van de gewone inrigting der Grammaires afwijkt; en wij stemmen volkomen in dezen met hem in, alzoo het ons, bij het naauwkeurig nagaan zijner Grammaire, blijkt, dat deze afwijking op goede gronden rust. Te regt merkt hij aan, dat vreemdelingen, bij andere Duitsch-Fransche Grammaires, in onzekerheid verkeeren, vooral ten opzigte van de verbuiging der zelfstandige naamwoorden, door er te veel te stellen, en den leerling maanden lang op te houden bij de uitzonderingen (exceptions) derzelven. Hij volgt eenen gang, die den leerling terstond in staat stelt, te weten, tot welke verbuiging een zelfstandig naamwoord behoort. - Niet minder voorziet hij bij dezen in

{==366==} {>>pagina-aanduiding<<}
een ander gebrek, betreffende de persoonlijke en bezittende voornaamwoorden; duidende men, naar zijn gevoelen, niet genoeg het onderling verband aan. Na langdurige oefeningen zelfs weten de meesten niet, of zij Dein, Euer of Ihr schrijven moeten, ten opzigte van het persoonlijk voornaamwoord Sie. Hij herstelt dit gebrek op eene duidelijke wijze, door het inlasschen eener tafel (zie pag. 64), waardoor alle twijfel ten eenemale ophoudt. - Zijne thema's zijn met verstand gekozen, en niet, zoo als wij elders dikwijls ontmoeteden, boven het begrip des leerlings; eene verdienste, welke wij met stilzwijgen niet mogen voorbijgaan. - Na een helder overzigt betreffende de Duitsche taal gegeven te hebben, eindigt hij zijne taak met de opgave van de meest gebruikelijke woorden en eenige naïve zamenspraken. Jammer, dat hij niet een weinig uitvoeriger geweest is, hetwelk de onderscheidene belangrijke wenken, die hij geeft, wel hadden kunnen dulden; ook had de correctie (immers daaraan willen wij het toekennen) naauwkeuriger, en het papier beter kunnen zijn. De Heer harttmann onderzoeke, ten opzigte van het eerste, bladz. 41, 73, 35, 175 en 223.
Voor het overige bevelen wij dit werkje allen beminnaren der Hoogduitsche taal gaarne aan; wenschende, dat het den Schrijver aan lust noch tijd ontbreke, om deze aanvankelijk welgeslaagde jeugdige proeve weldra te doen vervangen door een meer volledig mannelijk werk, waartoe hem, naar dit boekje te oordeelen, de talenten niet ontbreken. Een ruim debiet moedige hem daartoe aan!




Aan de Belgen; Gedicht door J.J.F. Wap, Koninklijke-Militaire-Akademie-leeraar enzv. Naar het Latijn. Te Utrecht, bij N. van der Monde, en te Breda, bij F.P. Sterk. 1830. In 8vo. f :-50.

Traduction libre du Poëme Latin ad Belgas, par J.J.L.P. Marchant. A Utrecht, chez N. van der Monde, et à Breda, chez F.P. Sterk, 1830. 8vo. f :-40.

Aan Nederland. Een woord tot aankweking van eendracht en vrede. Te Rotterdam, bij A.F.H. Smit. 1830. In 8vo. f :-25.

Recensent voegt deze drie vlugschriften in dichtmaat bijeen, wegens derzelver gelijksoortige strekking, en zal van elk dier stukjes achtervolgens het noodige zeggen.
No. 1 is de navolging van het Latijnsche gedicht, ad Belgas 1829, door den Heer wap, met den tekst tegen de vertaling over.

Praalt een tijtelblad met tijtels, och, dan ben ik reeds gewis, Dat de Autheur een windbejager, maar geen ware Dichter is.

zegt onze bilderdijk; maar de vermoedelijke Schrijver van het Nieskruid is van een ander gevoelen: want hij zet

{==367==} {>>pagina-aanduiding<<}
op den titel, dat hij Leeraar is aan de Koninklijke Militaire Akademie (te Breda).
Het Latijn is vrij gelukkig overgebragt; en dat Latijnsche stuk verdient allen lof.

Cimmerias revocare cupis, male sane, tenebras, 
Frugibus et glandem praeposuisse bonis. 

is, wat den laatsten regel betreft, vertolkt door:

Wat kiest ge u akonijt voor levenvoedend ooft? 

Getrouwer zou het zijn:

Wat kiest gij eikels voor verfrisschend boomgaardooft? 

Wijders:

Geboefte in 't Ordekleed, ô hoon, naar Jezus' Naam. 



{== afbeelding 	==} {>>afbeelding<<}
    
. 

Liever, met zeer kleîne verandering, aldus:


{== afbeelding 	==} {>>afbeelding<<}
    
. 

Dit is beter in het metrum, en het rhythmus blijft levendig genoeg.

- en 't walglijkst Bijgeloof 
In Godsdienst ['s] keurdosch praait - 

Dit zal moeten zijn:

In dosch der Godsdienst praalt. 


En in uw bastertbloed den Oproerhydra temt. 

Lees: de slang des oproers, of des oproers hydra, temt.

Dan zal, waar Groete's licht, Erasmus' zon moet zinken, 
Malagridaansch gespuis in oosterglanspracht blinken. 

Beter: Malagridaansch gespuis in morgenglansen blinken.

Dit zij hiervan genoeg; wij gaan over tot No. 2.
De Heer marchant heeft aan de Latijnsche Elegie in zijne Fransche vertaling eene meer satirische kleur gegeven, die er, vooral in het Fransch, niet kwalijk aan staat: het stuk blijft echter meer in den toon der Satira Tragica van juvenalis, dan in dien der Satira Comica van horatius.

Libera gens tandem Belgâ sub Principe facta 
Vix aliquo reputat munera tanta loco, 
Seque putat fratres superare effrena Batavos, 
Non nisi libertas quîs genuina placet; 
Libertas, melius diuturno tempore docti, 
Finibus arctatâ quâ dedicere frui. - 

{==368==} {>>pagina-aanduiding<<}

Sic pauper, subito factus de paupere dives, 
Luxurie perdit vix bona parta brevi: 
Tu quoque, Belga, cave tua ne male commoda perdas, 
Artibus et propriis in tua damna ruas: etc. 

Hiervoor heeft marchant, en dit is wel zeer vrij:

D'un prince qui pour toi fonda la liberté, 
Pourquoi méconnais tu la royale bonté? 
Mieux que toi le Batave apprit l'art d'être libre; 
La liberté lui plaît, mais dans son équilibre: 
Son coeur, depuis long-temps, l'ayant su conquérir, 
Sut aussi la borner pour la faire fleurir. 
Il la perdit, hélas! en gagnant en puissance: 
Dans sa grandeur brisée, elle a repris naissance. 
Ah! crains de perdre, ainsi, par un cours inconstant, 
Ce fruit, lent à mûrir, que flétrit un instant, etc. 

En thans zullen wij nog een oogenblik stilstaan bij No. 3. - Dit stuk, als in 't algemeen aan de Nederlanders gerigt, stout en krachtig gesteld, historisch waar, en uitmuntend geversificeerd, bevalt Recensent nog beter dan de twee vorige, die buitendien slechts vertalingen zijn. Hoe treffend zijn deze verzen:

Ach! voor één wit ontgloeid, en schot- en lotgemeen, (*) 
Slaan Loyolisten en Godloochnaars hand in één; 
En zoo 't hen niet gelukt zich een gezag te banen, 
Als eens op Frankrijk woog, gevest in bloed en tranen, (†) 
Brengt listig Bijgeloof het Ongeloof ten val; 
Dan waait de kerkerlucht van 't lijdend Portugal 
Ons eerlang tegen: straf- en martelvuren rooken, 
En duivlen in den kap van monniken gestoken, 
Verteren in den gloed van Martelaren-asch 
De Grondwet, die hun snood bestaan ten masker was; 
Daar 't tandenknersen van misleide oproerelingen, 
 

{== afbeelding 	==} {>>afbeelding<<}
    
 van hun list, hun helsch triumslied-zingen 
Verpoost, en ieder klaagt met afgepijnd gevoel: 
‘De Vrijheid was uw leus, de Slavernij uw doel!’ 

Bl. 1 staat ten onregte: En lag hij diadeem en Vorstlijk purper af? Want, schoon de ongenoemde Dichter de spelen taalregels van bilderdijk volgt, maakt deze toch ook onderscheid tusschen leggen en liggen; men leze dus: En le! hij diadeem en Vorstlijk purper af?
Over het algemeen genomen, is de strekking van al deze staatkundige stukjes loffelijk en heilzaam. Mogten eenmaal alle Nederlanders de handen ineenslaan, tot beteugeling aller woelgeesten, en ongeveinsde bevordering van de grondwettige vrijheid, die de beste steun is van den Koninklijken troon!


{==369==} {>>pagina-aanduiding<<}

Boekbeschouwing.

Christelijk Huisboek, of Redevoeringen over Godsdienst en Zedeleer; tegen Ongeloof en Bijgeloof, Dweeperij en Huichelarij. Naar het Hoogduitsch van C.G. Saltzmann. II Deelen. Te Groningen, bij J. Römelingh. In gr. 8vo. 454 Bl. f 3-30.

Dit geschrift behandelt gewigtige onderwerpen, en heeft tot Schrijver den beroemden saltzmann. Wie kent dien naam niet? Wie verlangt niet, ook dit geschenk van zulk eene hand te ontvangen? Doch wij hebben met het boek, niet met den man te doen.
De titels der Redevoeringen, welke zesentwintig in getal zijn, schrijven wij af, niet wetende of er nog andere volgen zullen. 1. De voortreffelijkheid van Jezus leer het beste bewijs harer Goddelijkheid en zijner Goddelijke zending. 2. Het nuttig gebruik van Gods woord. 3. De ware verlichting. 4. Het nieuwe, bijzonder in de Godsdienst. 5. Het geloof van Jezus. 6. Het groot geluk dergenen, die de leidingen van Gods geest op eene redelijke wijze volgen. 7. De schadelijkheid der vooroordeelen. 8. De schadelijkheid der Godsdienst-dweeperij. (Deze is niet van saltzmann.) 9. De schadelijkheid der Godsdienstscheuringen. 10. De verzoening met God. 11. Gods beeld aan den mensch. 12. De verpligting, om, voor ons zelven en onze medemenschen, aardsche Engelen te zijn. 13. Het gewigt en de voortreffelijkheid des geloofs aan onsterfelijkheid. 14. De schadelijkheid van het godsdienstig bijgeloof. (Niet van saltzmann.) 15. Het verstandig gedrag eens Christens omtrent het bijgeloof zijner medemenschen. 16. Het Evangelie, een genoegzaam krachtig werkend middel tot zaligheid. (Niet van saltzmann.) 17. De misvorming van het beeld van God aan den mensch. 18. De

{==370==} {>>pagina-aanduiding<<}
valsche en (de) ware Godsdienst. 19. De onderwerping aan den Goddelijken wil. 20. Het verstandig gedrag eens Christens, bij de beschouwing der veelvuldige zonden, die in de wereld gebeuren. 21. Het verstandig gedrag eens Christens bij Godsdienstvervolgingen. 22. De beschouwing der natuur, als een voortreffelijk middel, om ons in het vertrouwen op God te sterken. 23. Eens Christens gedrag bij verzoekingen. 24. De groote kracht des gebeds. 25. De pligt, om ons tot de eeuwigheid behoorlijk voor te bereiden. 26. De toekomende staat der menschen.
Wij zouden gaarne gezien hebben, dat de Vertaler wat minder op den naam van saltzmann, dan op dit zijn werk gelet had, vóór dat hij had besloten deze Redevoeringen in onze taal over te brengen. Het is zoo, bijgeloof, ongeloof, dweeperij, huichelarij blijven altijd gevaarlijke vijanden van het Christendom, tegen welke men de wapenen niet afleggen mag. Doch even waar is het, dat deze vijanden met dezelfde wapens niet overal even gelukkig worden bestreden, en dat zij, die saltzmann voor zich had, niet eveneens te temmen zijn, als de dompers in ons landje. Ieder dweeper en schijnvrome heeft zijn' eigen landaard. Duitsch geschut geldt hier niet tegen inlandsche vijanden. Over het werk van saltzmann kunnen wij hier moeijelijk oordeelen. 's Mans Voorrede is, met uitzondering van eenige zinsneden, door den Vertaler achterwege gelaten. Uit een enkel gezegde zouden wij een ongunstig oordeel moeten afleiden: ‘Alles is uit dit Huisboek weggelaten, wat in Geloofsbelijdenissen zwaar om te verstaan, en zwaar om te gelooven valt.’ Hier schijnt ook weggelaten, wat deze Geloossbelijdenissen regtstreeks uit den Bijbel afleiden. Hoe kan dan dit Huisboek Christelijk heeten? Doch wij laten den naam van saltzmann ongemoeid, omdat het betamelijk is, in elk gesprek of geschrift, over groote mannen niet dan met eerbied en zedigheid oordeel te vellen, en het zekerlijk 's mans schuld niet is, dat een Vertaler, door den grooten naam mis-
{==371==} {>>pagina-aanduiding<<}
leid, hem in een Nederlandsch pakje gestoken heeft. Zulke drooge, schrale kost, zoo weinig uitlokkende opgedischt, en met geringe hartelijkheid voorgediend, zal in Nederland weinig smaken, dat iets beters in elk godsdienstig boek gewoon is te ontvangen. Is hier dan niets goeds? Zekerlijk, ja. Wie wacht dit ook anders van den menschkundigen en in zijne soort grooten
saltzmann? Maar het geheel..... Het ware beter onvertaald gebleven. Dit wenschen wij ten minste nopens hetgeen nog volgen mogt.
De Vertaler schrijft: ‘Menschen, die het nadenken niet schuwen, die door geenen bekrompen sektengeest bezield zijn, en wier hart open en vatbaar is voor de waarheid, al strijdt die ook met hunne aangenomene begrippen, zullen deze Redevoeringen met nut en stichting kunnen lezen.’ Alles goed en wel; maar deze behoeven immers minder het hier aangeboden geneesmiddeltje? En nu de overigen, die wezenlijk ziek zijn...! Zouden die niet beter innemen, wanneer hun met meer zalving, met meer Christelijk gevoel het noodige werd voorgezet? Wie naar eenen da costa, capadose en die geheele broederschap met stichting luistert, zal zich in zijne aandacht door dit Christelijk Huisboek niet laten storen.
‘Ik stelde,’ zegt de Vertaler, ‘op den titel: naar het Hoogduitsch; omdat ik mij hier en daar eenige vrijheid heb veroorloofd. Onder anderen, dat ik mij niet slaafs aan de woorden heb gebonden, behoudens nogtans den geest en de meening des Schrijvers; dat ik eene en andere Redevoering, om het bijzonder tijdelijke en plaatselijke, geheel weglate, en daarvoor even zoo vele anderen, om het getal te behouden,’ (hiertoe was, dunkt ons, geene noodzakelijkheid) ‘ook, naar mijne gedachten, niet minder doeltreffende onderwerpen behelzende, in de plaats geve. Verder, dat ik de orde der Redevoeringen niet gevolgd heb.’ De Vertaler heeft zijnen Schrijver dus niet enkel beoordeeld, maar, naar zijne gedachten, verbeterd. Nog strenger had

{==372==} {>>pagina-aanduiding<<}
hij in zijn oordeel moeten te werk zijn gegaan. Door de vertaling van saltzmann's Huisboek heeft Nederlands godsdienstig publiek niets gewonnen, maar saltzmann's naam ten minste iets verloren.




Levensbeschouwing, toegewijd aan beschaafde Vrouwen, door J.C.A. Sander. Te Nijmegen, bij J.F. Thieme. 1829. In kl. 8vo. XIII en 128 bl. f 1-:

De Eerw. sander wilde, blijkens de Voorrede, (welke de geëerde lezeressen verzocht worden niet ongelezen te laten) aan vrouwen eenige stof tot nadenken over zoodanige zaken, welker kennis en behartiging den mensch vormen, aan de hand geven. Wij gelooven met den geleerden Schrijver, dat alle menschen tot denkende wezens ontwikkeld kunnen worden; dat er te dezen opzigte geen wezenlijk onderscheid tusschen het hersengestel der vrouw en dat des mans bestaat, en dat men derhalve, voor vrouwen schrijvende, niet slechts kinderboekjes of romans moet leveren. Beschaafde vrouwen kunnen in romaneske zoetigheid geen' smaak vinden. Wij twijfelen echter, of datgene, wat de Heer sander hier aanbiedt, wel door velen met graagte gelezen zal worden. De Schrijver betuigt, dat hij op nadenken van de zijde zijner lezeressen heeft gerekend, en op meer dan eenmaal lezen. De onderwerpen, door hem behandeld, zijn uit het gebied der levenswijsgeerte genomen, gelijk hij zegt in de Voorrede, die, naar ons oordeel, niet het minste gedeelte van het boeksken uitmaakt.
De Inhoud wijst de volgende opschriften aan: Door toegenegenheid in den dood gelokt. Eerste en rijpere leeftijd. De menschelijke rede. Voorzienigheid. De dood. Over de versiering des levens. Theano. Over het Vermaak. Eenige hoofdtooneelen uit Lord byron's Manfred. Ophelderingen.
Door toegenegenheid in den dood gelokt wil, volgens bl. 1, zeggen: Er bestaan gewaarwordingen en behoef-
{==373==} {>>pagina-aanduiding<<}
ten, die de Schepper zoodanig in de natuur van het schepsel heeft ingeweven, dat het zich van dezelve niet ontdoen kan, noch ophouden er voldoening aan te begeeren - maar wanneer het deze bevrediging vindt, is allerlei jammer, zelfs de dood er het gevolg van. Hoezeer sander hier eene en andere zeer juiste aanmerking mededeelt, kunnen wij nogtans niet zeggen, dat het geheel ons bevalt. Neiging of genegenheid zoude, naar ons oordeel, beter des Schrijvers meening uitgedrukt hebben, dan toegenegenheid. En wat de hoofdzaak aangaat, ofschoon zinnelijke neigingen en behoeften onafscheidelijk van de menschelijke natuur zijn, men neme tevens in aanmerking, dat het redelijk schepsel verstand en pligtbesef heeft. De vergelijking, van vinkenbaan, vischhengel en wachtelfluitje ontleend, gaat dus niet in allen opzigte door. Wij althans hebben eenigzins andere begrippen van menschelijke bestemming, en zouden, wat sander, bl. 4, onnatuur noemt, weleens noodige zelfbeheersching achten. Juist omdat de mensch die gave van denken, onderscheiden en vergelijken heeft, welke het redelooze schepsel ontbeert, wordt hij, in verhevener zin des woords, eerst regt mensch, naar mate hij dezelve, overeenkomstig het doel des Scheppers, beter gebruikt, en niet enkel, als dier, door zinnelijke neiging zich laat drijven. De Schrijver schijnt liefhebber te zijn van paradoxe tegenstellingen, en dien ten gevolge zich soms sterker of misschien eenigzins anders uit te drukken, dan welligt zijne meening is. Dat de beste menschen
dikwerf vele onaangenaamheden in de wereld hebben, lijdt geen' twijfel; vreemd luidt echter, wat wij bl. 8 lezen: Ten snoodste van de zijde des dulders is dit lot uitgekomen in Hem, die door zijne liefde de geheele menschheid wilde zegenen, en boven wiens kruis hadde moeten staan: Door de volkomenste liefde in den dood gelokt. - Behoort dat wel hier? Die liefde was toch iets anders, dan natuurlijke toeneiging - dan misleiding. Gaarne erkennen wij met sander, bl. 11, dat menschelijke smart den mensch in ondervin-
{==374==} {>>pagina-aanduiding<<}
ding en krachtsontwikkeling verder brengt, dan een doorgaans kalm leven immer zou vermogen; doch juist hierom meenen wij niet zoo zeer reden te hebben, om over de gesteldheid der menschelijke zaken ons te beklagen. - Voorts, al heeft ook reinhard, de beroemde reinhard, het gezegd, en in dien zin het gezegd, zoo als de woorden hier voorkomen, wij kunnen ons echter niet vereenigen met de stelling, bl. 14, dat ieder mensch, zonder eenige uitzondering, zich overgeeft, wanneer men hem slechts dien prijs biedt, waar hij voor te koop is; dat er, met betrekking tot elken mensch, zoodanig een koopprijs bestaat, en dat een ieder, die zich nog niet verkocht heeft, slechts daarom dit heeft nagelaten, omdat de regte prijs hem nog niet geboden is. Waar moet dat heen? Wij houden zoodanige redenering voor ongegrond en gevaarlijk. Of bestaat er dan geheel geene deugd? Ongelukkig hij, die alle geloof aan menschelijke deugd verloren heeft! Die uit God geboren is, kan niet zondigen.
Werd niet jezus in alles den broederen gelijk, uitgenomen de zonde, verzocht zijnde, gelijk anderen? En levert de Geschiedenis geene treffende voorbeelden van standvastige volharding in goede beginselen, ook bij sterke verzoeking ten kwade? Wij keuren alzoo mede af, wat sander op de aangehaalde plaats onmiddellijk laat volgen: Dan de Zedeleeraar zegt, dat de mensch zijn verstand gebruiken, zich hoeden moet voor de misleiding der zinnen. Met dit te zeggen heeft de Zedeleeraar gelijk en doet zijnen pligt; maar hij moet zorgen, dat hij niet te zeer uit de hoogte spreke, of wij voegen hem toe, dat stelsels van zedekunde op de studeerkamer worden zamengesleld, maar dat de menschen in de wereld leven. In deze woorden is iets luimigs, dat tegen ons gevoel stuit en bij zoodanig onderwerp niet past. Waartoe die magtspreuken? Men kan ook te veel schermen tegen stelsels. De Heer sander, zelf Prediker van het Evangelie, dat geregtigheid, overvloediger dan die der Schristgeleerden en Farizeën, vordert, zal toch wel niet

{==375==} {>>pagina-aanduiding<<}
in ernst willen beweren, dat aan den eisch eener zuivere zedeleer niet voldaan zoude kunnen worden door menschen, die in de wereld leven? Doch waartoe dan de tegenstelling tusschen stelsels van zedekunde, op de studeerkamer zamengesleld, en menschen, die in de wereld wonen? Dit vatten wij niet regt. Bij velen misschien ware de stelling welkom, dat men het in de maatschappelijke betrekkingen des levens toch ook niet altijd zoo naauw kan nemen met de voorschriften der zedelijkheid; terwijl omstandigheden en ligchaamsgestel steeds grooten invloed op onze denkwijze, op ons doen en laten hebben. Den breederen weg gaat het gemakkelijk op: maar zij, die licht der wereld en zout der aarde behooren te zijn, moeten hunnen broederen en zusteren steeds het volmaakte voorhouden, ten einde ieder zich opgewekt gevoele, om naar toenemende volmaking te streven, ofschoon het toppunt zelve der volkomenheid nooit bereikt worde. Wij vreezen voor alles, wat slechts eenigermate den schijn zoude kunnen hebben van vergoelijking des kwaads. Wij keuren echter niet alles as, wat hier voorkomt, maar meenen, dat de Schrijver weleens te luimig in zijne uitdrukking is, en stellingen daarheen werpt, waarop men gegronde aanmerkingen kan maken. Ook heerscht hier en daar, ja velerwegen, een toon, die zich kenmerkt door zekere onvoldaanheid en ontevredenheid. Vooral in een werkje voor beschaafde vrouwen hadden wij dit anders verlangd.
De volgende stukjes zijn, naar ons oordeel, gelukkiger uitgevallen. Op bl. 39 en 40 kunnen wij weder des Schrijvers redenering niet geheel goedkeuren. Het zij zoo, dat niemand vóór zijnen tijd sterft; volgt hieruit, wat sander van verongelukten en zelfmoordenaars beweert, dat zij langer geleefd zouden hebben, indien zij langer hadden kunnen leven - hetgeen nu, door bijkomende omstandigheden, onmogelijk werd? Zoo kon derhalve ook judas niet anders handelen, dan hij gehandeld heeft? Zelf erkent sander, dat het ons onmogelijk is, de reeks der voorafgaande oorzaken, die, te za-
{==376==} {>>pagina-aanduiding<<}
men genomen, deze gevolgen hadden, na te gaan, en de mate van vrijheid, dus van schuld, die daarbij plaats had, te bepalen; dit stemmen wij gaarne toe, maar meenen ons den mensch niet zoo lijdelijk te moeten voorstellen, dat b.v. neiging tot zelfmoord in de eerste beginselen niet te wederstaan zijn zoude. Over de vrijheid der menschelijke daden kan veel geredeneerd en getwist worden; maar behoort dit tot de ware wijsgeerte des levens, of veeleer tot die stelselzucht, waartegen de Schrijver zich verklaart? Invloed van omstandigheden is immers geene volstrekte noodzakelijkheid. Dat derhalve, in dien zin, niemand vóór zijnen dood sterft, zouden wij geenszins willen beweren, op grond, dat de zamenstelling der menschelijk-aardsche natuur, zoo wel als die van elke andere, zich dan eerst oplost, wanneer zij, in dien vorm, niet meer bestaan
kan.
Tot de zonderlinge en gewaagde stellingen behoort verder, bl. 96: Ook de gebreken der menschen zijn, in het oog van eenen denkenden, verstandigen geest, goed. Het zij zoo, dat ieder de beste uitlegger van zijne eigene woorden is; maar schrijver of spreker moet toch daarvoor zorg dragen, dat men hem niet ligt kwalijk verstaan kan. Ja, uit het kwaad zelve komt weleens het goede voort; wij houden het echter voor wenschelijk, zoo min mogelijk gebreken te hebben, die op deze wijze, in de hoedanigheid van kontrasten, ons tot meerder licht, tot reinere goedheid en waarheid opleiden. - Ook twijfelen wij zeer, of de meeste beschaafde vrouwen in dat geheele wijsgeerig gesprek wel zoo veel smaak zullen hebben, als de Grieksche theano.
Hier en daar vonden wij belangrijke wenken in dit werkje, b.v. bl. 13: Weest daarom nooit bevreesd voor eenen leelijken of verschrikkelijken boozen geest; maar weest op uwe hoede, wanneer hij verschijnt in de gedaante van eene schoone vrouw, van eenen schoonen man, van eene goede som, van eenen winstgevenden of hoogen post, en dergelijke. Doch tevens komen er gezegden in voor, welke wij ongepast oordeelen, zoo als bl. 40, waar

{==377==} {>>pagina-aanduiding<<}
wordt gesproken van het zotte en afgrijselijke afbeeldsel (geraamte), waardoor Christenen (?) den dood, aan hunne natuur- en geloofsgenooten, verschrikkelijk hebben pogen voor te stellen. Ook zien wij niet, dat de latere leer (van zinnelijke smart, die men toch wel niet in letterlijken zin behoeft te nemen) zoo veel ongerijmder is, dan de (volgens sander) eerstgenoemde, volgens welke den schimmen noch leed, noch blijdschap wedervoer. Was het dan mede ongerijmd, wat jezus sprak van den worm, die niet sterft, en van het vuur, dat niet uitgebluscht wordt? Aangaande de zaligheid drukt sander zich, bl. 101, insgelijks op eene wijze uit, die voor ons gevoel geweldig stuitend is: Het hoogste zinnelijk vermaak kan slechts één oogenblik duren; daarom ziet men de volken, die de hemelzaligheid in zinnelijk vermaak stelden, de moeite aan, die zij hebben, om de bestanddeelen dezer zaligheid bij elkander te vinden; want wie lust onophoudelijk en tot in eeuwigheid koffij en sorbet? Wien kan het behagen, onophoudelijk en tot in eeuwigheid muzijk te hooren, als (al) is zij nog zoo mooi, en mede te zingen? Er zijn dus eigenlijk geene voorstellingen van zinnelijke hemelzaligheid, die het dulden kunnen van al te nabij bezien te worden, zonder het gevaar (van) den wensch op te wekken, om er van verschoond te blijven. Wij vatten wel, wat de
Schrijver bedoelt, maar keuren toon en wijze van uitdrukking ganschelijk af.
De stijl, eindelijk, is op verre na niet zoo vloeijend en gemakkelijk, als men in een werk voor beschaafde vrouwen zoude hebben mogen verwachten. Zegt men in goed Hollandsch, de menschelijke rede aanbouwen, en eene heilige noodzakelijkheid lief gewinnen? Het laatste althans zal wel een Germanismus zijn.
Wij gelooven, dat petronella moens gelijk heeft, wanneer zij (Legaat aan mijne vrouwelijke Landgenooten) schrijft: ‘Maar ook is het herinneren van vrouwelijke pligten, zoo wel als het ernstig nadenken over belangrijke onderwerpen, welligt aan eene vrouwe-
{==378==} {>>pagina-aanduiding<<}
lijke Schrijfster rulm zoo goed toevertrouwd, als aan den, meer tot afgetrokken denken gestemden, Schrijver; ook schoon hij de veredeling van beide geslachten bedoelt. De van alle geleerdheid verwijderde toon, waarop eene zuster hare gedachten mededeelt, zal (hiermede vleije ik mij) door hare zusterlijke vriendinnen volkomen verstaan worden, en over het algemeen met haar gevoel instemmen.’




Praktische Waarnemingen, betrekkelijk de toevallen, oorzaken en behandeling van eenige der gewigtigste ziekten van het onderste gedeelte des darmkanaals en van den aars, opgehelderd door talrijke Ziektegeschiedenissen, door John Howship, Heelmeester te Londen, enz. Uit het Engelsch vertaald, naar de derde uitgave, door J. de Brauw, Med. Doctor te Woerden. Waarbij gevoegd zijn de Aanmerkingen van den Hoogduitschen Vertaler. Te Gorinchem, bij J. Noorduyn. In gr. 8vo. 493 Bl. f 4-20.

Onder de redenen, welke den geleerden Vertaler vooral tot de uitgave van dit werk in het Nederduitsch deden besluiten, noemt hij in de eerste plaats de praktische eenvoudigheid, die er in heerscht, en die bijkans alle Engelsche praktische werken op eene zoo gunstige wijze on derscheidt. Na de lectuur kan Recensent zich op het punt van eenvoudigheid wel met den Heer de brauw vereenigen. Maar of die eenvoudigheid, welke Recensent gaarne als het onderscheidend kenmerk van Engelsche praktische werken wil doen gelden, dezelve gunstig onderscheidt, is eene andere vraag. Een Engelschman, over een geneeskundig onderwerp schrijvende, is gewoon het te behandelen, alsof hij de eerste na de schepping was, die er de pen over in handen nam. Men vindt dus naauwelijks eenig citaat, dan van tijdgenooten, en gewoonlijk den schrijftrant van iemand, die zich te binnen

{==379==} {>>pagina-aanduiding<<}
brengt, wat hij gezien, of van anderen over de stof, die hij behandelt, gehoord heest. Zelden bespeurt men eene nette, geleidelijke orde in de voordragt, en in de meeste gevallen zijn beide geest en vorm even empirisch. De eenvoudigheid, derhalve, van de Engelsche praktische schriften is eene empirische eenvoudigheid, wie het aan dien graad van beschaving ontbreekt, welke de ruwe natuurgaaf tot eene deugd verheffen moet.
Dr. howship geeft ons hier eene opgave van de ziekten van den endeldarm, (ook van andere, van met haar vermaagschapte deelen.) zoo als zij door hem en weinige anderen, vooral zijner bekenden, zijn waargenomen. Hij beschrijft derzelver toevallen, oorzaken, behandeling. Echter niet volgens die geregelde methode, welke een werk van praktischen inhoud uit deszelfs aard vordert, om te beter geraadpleegd en te gemakkelijker betracht te kunnen worden. Want niet zelden mengt hij toevallen en uitkomsten en oorzaken ondereen; zoodat het moeijelijk is, den draad der redenering te volgen. De therapeutische behandeling is doorgaans even empirisch als het overige. Vereeniging van tonica: cort. Peruv., cascarill. enz. met salia cathartica, senna en andere; de aanprijzing van tonica en martialia bij kramp, zonder bepaalde omschrijving; vrij hevige uitwendige middelen: oplossing van nitras argenti op zweren aan te wenden, waarvan zich dan ook de schadelijke gevolgen in de ziektegevallen zelve vertoonen; welk een en ander Recensent huiverig maakt, om het werkje onbepaald aan te prijzen. Van den anderen kant erkent hij volmondig, veel belangrijk praktisch er in te hebben aangetroffen; vooral met betrekking tot het nut van bougies bij vernaauwing van den endeldarm, en tot de bepaalde aanwijzing van de operatie in verschillende gevallen, vooral van de afbinding. De ervaren Practicus (en voor dezen toch alleen zijn dergelijke boeken bestemd) zal ook hier het goede weten op te zamelen, te behouden en toe te passen. Een Register maakt het gebruik gemakkelijk, en was in een boek, op deze wijze geschreven, ook eene onontbeer-
{==380==} {>>pagina-aanduiding<<}
lijke behoefte. Eindelijk is de vertaling niet vrij van spel- en taalfouten, waarvan er misschien vele voor rekening van den drukker komen, 't geen bij de verwijdering van de
drukpers altijd moeijelijker te vermijden valt.

R.A. Venhuis, Schoolonderwijzer te Kloosterburen. Natuurlijke Historie der Provincie Groningen. Te Groningen, bij J. Oomkens. 1829. In kl. 8vo. X, IV en 139 bl. f :80.

Dit schoolboekje is eene bekroonde Verhandeling, ingekomen op eene prijsvraag der Commissie van Onderwijs in de provincie Groningen. Hetzelve is in drie Hoofddeelen verdeeld; het eerste voert tot opschrift: algemeene beschouwing van de natuurlijke gesteldheid der provincie Groningen, in haren tegenwoordigen toestand; het tweede: nadere beschouwing der provincie Groningen, ook met betrekking tot het bijzonder eigenaardige van dezelve; het derde, eindelijk, handelt over de voortbrengselen der provincie uit de drie rijken der natuur. Dat deze verdeeling gebrekkig is, behoeft naauwelijks eenig betoog; en vooral is het niet duidelijk, wat de Schrijver in zijn tweede Hoofddeel eigenlijk behandelen zal. Uit hetgeen hij daarin werkelijk behandeld heeft, zien wij, dat dit Hoofddeel voegelijker tot opschrift zoude voeren: vroegere gesteldheid der provincie Groningen, en veranderingen, in dezelve voorgevallen. In een leerboek moet men duidelijke verdeelingen hebben, of de verdeelingen zijn overtollig. Het derde Hoofddeel is bijzonder oppervlakkig in 45 bladzijden afgehandeld; dit gedeelte vereischte echter, naar ons oordeel, bijkans de hoofdzaak van het boekje uit te maken.
Wanneer het werkje, dat wij voor ons hebben, alleen eene natuurlijke aardbeschrijving van de provincie Groningen voor schoolgebruik is, en geenszins eene natuurlijke geschiedenis dier provincie, voldoet hetzelve vrij wel aan het oogmerk. Duidelijkheid en geschiktheid, om

{==381==} {>>pagina-aanduiding<<}
voor den kinderlijken leeftijd bevattelijk te schrijven, zal niemand aan den Heer venhuis ontzeggen, en zijne Verhandeling bevat ook voor meer in jaren gevorderde lezers, die met de provincie Groningen wenschen bekend te worden, belangrijke en wetenswaardige zaken. De titel deed ons echter iets anders verwachten. Uit een, voor het werkje geplaatst, uittreksel uit de Handelingen der Commissie vernemen wij, dat er op deze vraag nog een ander antwoord is ingekomen, hetwelk mede bekroond is, en tot schrijvers heeft de Heeren r. westerhoff, M.Dr. te Warsum, en g. acker stratingh, Med. Cand. te Groningen. Dit stuk was minder geschikt voor schoolboek door zijnen vorm zoo wel, als door meerdere uitgebreidheid, doch tevens vollediger.
Het is jammer, dat men van dit stuk geen gebruik gemaakt heeft, om het nu uitgegevene aan te vullen. Wij willen wenschen, dat ook deze meer uitgewerkte Verhandeling door den druk zal worden bekend gemaakt, en zullen niet in gebreke blijven, wanneer zij ons toegezonden wordt, in dit Tijdschrift daarvan verslag te geven.




Bijdragen tot een vergelijkend Overzigt van Nederlands Zeevaart en Handel; door Mr. J.A. Drieling, Ridder der Orde van den Nederlandschen Leeuw, Referendaris der eerste klasse bij den Raad van State. In 's Gravenhage en te Amsterdam, bij de Gebroeders van Cleef. 1829. In gr. 8vo. 325 Bl. f 3-75.

In eenen tijd, waarin de klagten over het verval van Zeevaart en Handel, als 't ware, aan de orde van den dag zijn, kan er wel geene belangrijker vraag gedaan worden, dan deze: Welke is dan toch de eigenlijke toestand van den Nederlandschen Handel? Het is ontegenzeggelijk, dat, indien deze vraag naauwkeurig en voldoende konde

{==382==} {>>pagina-aanduiding<<}
beantwoord worden, wij alsdan den maatstaf zouden in handen hebben, om over de gegrondheid of ongegrondheid dier klagten te oordeelen; om de oorzaken van het verval, daar, waar het bestaat, aan te wijzen, en de middelen op te sporen, die tot stuiting daarvan dienstig zijn kunnen. Uit dit oogpunt beschouwd, moet ons iedere bijdrage, waardoor wij tot eene meer juiste en grondige kennis van onzen Handel worden opgeleid, ten hoogste welkom zijn. Zoodanig eene bijdrage nu levert het aangekondigde geschrift, waarvan het belangrijke, zoo wij hopen, uit het volgende verslag onzen Lezeren in het oog vallen zal.
De Heer drieling geeft, bij wijze van Inleiding, te kennen, dat hij in den jare 1825 door den Koning aan het hoofd geplaatst is ‘van een Centraal Bureau, gevoegd bij de administratie der ontvangsten, en bestemd tot het doen opmaken van naauwkeurige staten, zoo der in- en uitgeklaarde schepen, als der in- en uit- en doorgevoerde goederen en koopmanschappen van ons Koningrijk, met inachtneming van alle zoodanige bijzonderheden, als zouden kunnen strekken tot vermeerdering der kennis van de Statistiek der Nederlandsche Zeevaart en Koophandel.’ (Bl. 2.) Dit stelde hem op een standpunt, ‘waar alle bijzonderheden van Zeevaart en Koophandel, op ofliciéle opgaven berustende en dus uit echte bronnen geput, tot één geheel te zamenvloeijen, en van waar derhalve alleen alle bewegingen, wijzigingen en veranderingen, zoo van Zeevaart als Koophandel, in derzelver geheel kunnen worden overzien en nagegaan.’ (Bl. 3.) Hierdoor in de beste gelegenheid gesteld tot het bijeenverzamelen en rangschikken van belangrijke daadzaken en bouwstoffen, werd al ras zijne nieuwsgierigheid opgewekt, om onze Zeevaart en Handel te vergelijken met die onzer naburen, voornamelijk Engeland: en aan dit verlangen werd door de welwillendheid van een onzer hooge Staatsambtenaren op eene verpligtende wijze voldaan. (Bl. 4.) Als slotsom van dit alles geeft de Heer drieling ons thans deze Bijdragen tot een vergelij-
{==383==} {>>pagina-aanduiding<<}
kend Overzigt van Nederlands Zeevaart en Koophandel; een werk, waarin hij zich bepaald heeft tot het eenvoudig opgeven van daadzaken, zoo als hij die uit echte bescheiden heeft bijeenverzameld, zonder zich te veroorloven om eenige andere aanmerkingen daarbij te voegen, of gevolgtrekkingen daaruit af te leiden, dan die hem voorkwamen uit de opgegevene cijfers van zelve voort te vloeijen. (Bl. 5.)
De Schrijver heeft zijn werk gesplitst in twee Hoofdafdeelingen, waarvan de eerste de Nederlandsche Zeevaart, de andere den Nederlandschen Handel tot onderwerp heeft.
Het eerste gedeelte splitst zich in twee Hoofdstukken:
Io. Algemeen vergelijkend Overzigt der Zeevaart van het Koningrijk der Nederlanden. (Bl. 1-22.)
In dit Hoofdstuk geeft de Schrijver onderscheidene Tabellen, aan welker naauwkeurigheid, als op officiéle stukken berustende, geen redelijke twijfel zijn kan, en uit welke hij de vier volgende belangrijke stellingen ontwikkelt:

a)Onze Zeevaart is sedert 1824 steeds vooruitgegaan.

b)De Zeevaart der Engelschen overtreft de onze viermalen in schepen en vijfmalen in scheepsruimte.

c)Onze Scheepvaart verschilt weinig in uitgebreidheid met die van geheel Frankrijk.

d)De overige zeevarende volken van Europa moeten in uitgebreidheid van Zeevaart voor ons vaderland onderdoen.

IIo. Beschouwing der Nederlandsche Zeevaart in hare meer bijzondere aangelegenheden. (Bl. 23-76.)
De Schrijver behandelt hier:

1o.De vaart met eigene en vreemde schepen.

2o.De sterkte der Nederlandsche koopvaardijvloot.

3o.Derzelver bemanning.

4o.De scheepsbouw.

5o.De bijzondere vaart op verschillende landen en rijken.

6o.Het aandeel der onderscheidene havens van het Rijk in deszelfs algemeene Zeevaart.


{==384==} {>>pagina-aanduiding<<}

Omtrent deze zes onderwerpen wordt eene reeks van belangrijke daadzaken en uitkomsten geleverd. Bij den grooten rijkdom van zaken, in dit Hoofdstuk vervat, bejammert Recensent het, dat het bestek van een verslag niet gedoogt, den Schrijver in de ontwikkeling van zoo vele bijzonderheden te volgen.
Het tweede gedeelte, den Handel betreffende, is mede in twee Hoofdstukken verdeeld. Het eerste bevat eene Schets van den toestand des Nederlandschen Handels in het algemeen. (Bl. 77-204.) Dit Hoofdstuk is bijzonder belangrijk wegens de van bl. 81-181 daarin voorkomende Opgave van de geldswaarde van alle de in- en uitgevoerde goederen over 1824, 25, 26 en 27. De zamenstelling hiervan moet den Schrijver ongeloofelijke moeite gekost hebben; en al is het dan (gelijk hij zelf waarschuwt en ook uit den aard der zaak niet anders mogelijk is) dat de herleiding dier voorwerpen tot geldswaarde alleen voor eene approximatie kan gehouden worden, zoo is hij echter hierin met zoo veel zorg en omzigtigheid te werk gegaan, dat dezelve in ons oog voldoende is, om tot basis genomen te worden voor de beoordeeling van den toestand des Nederlandschen Handels.
De daarop volgende Recapitulatie dezer Tabel doet zien, dat de algemeene Nederlandsche Handel eene uitgebreidheid heeft, die ieders verwachting zal overtreffen; dat de invoer den uitvoer bestendig, en wel met een gemiddeld jaarlijksch bedrag van meer dan 45 millioenen guldens, heeft te boven gegaan; en eindelijk, dat in ons vaderland, gedurende de jaren 1824-1827, aan goud en zilver dooreengerekend, voor f 119, 771 jaarlijks meer in- dan uitgevoerd is geworden. (Bl. 181.) Hieruit ontwikkelt de Schrijver deze drie gevolgtrekkingen:

a)De Nederlandsche Handel heeft sedert 1824 belangrijke vorderingen gemaakt.

b)Hij staat in eene gunstige evenredigheid tot dien van Engeland en Frankrijk.

c)Uit denzelven blijkt volkomen de algemeene welvaart

{==385==} {>>pagina-aanduiding<<}
van ons vaderland. (Deze conclusie dunkt ons wat stout, en zal velen Handelaren, met een' zucht of glimlach, het hoofd doen schudden.)

Het tweede Hoofdstuk voert tot opschrift: Overweging van de bijzondere handelstakken of hoofdbestanddeelen van den Nederlandschen Handel. (Bl. 204-230.)
Hierin beschouwt de Schrijver achtervolgens:

a)De voortbrengselen van den Nationalen Landbouw.

b)De voortbrengselen van Visscherij.

c)De onbewerkte metalen en delsstoffen.

d)De bewerkte stoffen van allerlei aard.

e)De koopwaren.

Ook hierin is het onmogelijk, den Schrijver geregeld te volgen, zonder hem als 't ware af te schrijven. Hoogstbelangrijke en hier en daar geheel onverwachte uitkomsten worden hier uit officiéle stukken ontwikkeld. Zoo ziet men, om slechts dit ééne op te noemen, inderdaad met de hoogste verwondering, dat van 1824-1827 ons Fabrijkwezen jaarlijks een' gemiddelden meerderen uitvoer van ruim f 284,000 heeft opgeleverd. (Bl. 225.)
Uit dit alles wordt, bl. 229, door den Schrijver de slotsom opgemaakt, dat de staat van de Nederlandsche Zeevaart en Handel, over 't algemeen en in de gegevene staatkundige en handelsomstandigheden van Europa, gunstig is, zoo wel ten opzigte van derzelver uitgebreidheid en uitkomsten, als ten aanzien der uitzigten voor de toekomst.
Eindelijk levert de Schrijver, van bl. 232-335, de acht volgende Bijlagen:

A.Staat van de schepen, welke van 1814 tot en met 1827 de Sont zijn gepasseerd.

B.Staat van de Schepen, die gedurende 1826 en 1827 in de onderscheidene havens van het Koningrijk der Nederlanden zijn binnengekomen en dezelve zijn uitgezeild.

C.Staat van dendoorvoer gedurende de jaren 1824-1827.

D.Vergelijkingstaat van den invoer der koopsteden

{==386==} {>>pagina-aanduiding<<}
Amsterdam, Rotterdam en Antwerpen, over de jaren 1825 en 1826.

E.Voortbrengselen van den Nationalen Landbouw.

F.Voortbrengselen van de Visscherij.

G.Onbewerkte metalen en delfstoffen.

H.Bewerkte stoffen: a) van vlas, b) van allerlei aard.

Recensent heeft dit werk met de meeste belangstelling gelezen. Hij, voor zich, kan zich doorgaans wel vereenigen met de redeneringen en gevolgtrekkingen van den Schrijver. Hij gevoelt echter, dat anderen, uit hoofde eener verschillende wijze van zien, hierin welligt hemelsbreed van den Schrijver zullen kunnen verschillen, ja misschien uit deze zelfde Tabellen geheel andere conclusiën zullen trekken. Zoo veel is echter zeker, dat dit werk van den Heer drieling eenen vasten grondslag oplevert, om daarop gegronde redeneringen te kunnen bouwen. Er is niets moeijelijker, dan bespiegelingen van staatshuishoudkundigen aard: doch dezelve worden onmogelijk, of ontaarden in een' ijdelen woordentwist, zoolang men het niet omtrent de daadzaken eens is. Deze daadzaken zijn hier door den Schrijver als 't ware in officio, immers uit officiéle stukken, aan 't licht gebragt. Wij zijn dan nu in het bezit van eene Handelsstatistiek van het Koningrijk der Nederlanden, welke nu reeds van groot belang is, en ongetwijfeld van nog grooter belang zal worden, wanneer de Schrijver zijnen arbeid ook over de volgende jaren voortzet; waartoe wij hem, in het belang der welvaart van ons vaderland, aanmoediging, lust en gezondheid toewenschen.
Ook het uitwendige van dit werk, met name druk en correctie, verdienen allen lof.





Aanteekeningen op een Togtje door een gedeelte van Duitschland, in het jaar 1823, door A. van der Willigen. Te Haarlem, bij de Wed. A. Loosjes, Pz. 1829. In gr. 8vo. 463 Bl. f 4-50.

In den voorleden jare, en alzoo niet lang na de terug-
{==387==} {>>pagina-aanduiding<<}
komst van onzen vaderlandschen Reiziger, werd dit zijn boek in het licht gegeven, ter zelfder perse gedrukt, van waar ook zijne vroegere geschriften uitgingen. Behalve de Geschiedenis der vaderlandsche Schilderkunst, door van eynden en onzen van der willigen, maken zij dus, vooral met betrekking tot die kunst, een goed geheel van smaakvolle en oordeelkundige waarnemingen uit over het merkwaardige, dat onze Schrijver, behalve in het Vaderland, in Frankrijk, Italië en Zwitserland, gelijk mede in een gedeelte van Duitschland en Engeland, voormaals had gezien, en nu beschouwen mogt in Saksen en Pruissen, bijzonder te Dresden en in Berlijn. Wij haasteden ons, om verslag aan onze Lezers te doen van dezen arbeid; doch vonden ons verrast door eenige aanmerkingen en teregtwijzingen, opgenomen in den Konst- en Letterbode van dit jaar, zoo wij wèl hebben No. 16. Laat het ons alzoo vergund zijn, desbegeerigen liever derwaarts over te wijzen, dan dat wij de verdenking op ons laden van na te schrijven, wat reeds gezegd, en althans onder het oog des Reizigers zal gekomen zijn. Onze taak trouwens is veelmeer om de geheele inrigting van het werk te leeren kennen, en dat, met achterlating van min belangrijke misslagen of verzuimenissen, te beoordeelen. De inhoud, naar de reisroute door van der willigen in zoo vele bijzondere deelen gesplitst, sta dus aan het hoofd: Van Haarlem naar Osnabrug. Van Osnabrug naar Brunswijk. Brunswijk. Van Brunswijk naar Halle. Halle. Naumburg en Weimar. Over Jena naar
Leipzig. Leipzig. Van Leipzig naar Dresden. Dresden. Dresdens kunst- en wetenschappelijke Verzamelingen en Inrigtingen. Gemengde Aanteekeningen wegens Dresden. Uitstapjes in de omstreken van Dresden. Van Dresden naar Berlijn. Berlijn. Kunst- en wetenschappelijke Inrigtingen te Berlijn. Gemengde Aanteekeningen wegens Berlijn. Van Berlijn naar Hamburg. Hamburg, en terugreis naar Amsterdam.
Terwijl de beoefening der Schilderkunst, benevens die van andere wetenschappen en nuttige werkzaamheid, on-
{==388==} {>>pagina-aanduiding<<}
der het weldadig bestuur van onzen Koning en bij herhaalde tentoonstellingen, thans bij uitnemendheid begunstigd wordt, laat zich de aangelegenheid te meer gevoelen voor de onzen, om, in deze en andere zijner Reizen, bij den Schrijver te lezen, hoedanig de staat dier kunst elders zij, en welke meesterstukken in buitenlandsche kabinetten bijzondere opmerking verdienen. Zijn arbeid heeft alzoo te dezen op nieuw alle regt op onze aanprijzing bij Liefhebbers en Schilders; en wel allermeest bij de zoodanigen, die in de gelegenheid komen van eigene waarnemingen met de zijne te mogen vergelijken. Eenen trek ondertusschen, die in het algemeen tot aanmoediging dienen kan onzer vaderlandsche school, willen wij hier inlasschen: ‘Heden ontmoette ik hier (in de galerij van Dresden) een' Engelschman, die een kenner en liefhebber scheen te zijn, inzonderheid het werk van Nederlandsche Meesters hoogschattende; met genoegen ontwaarde ik dan ook, dat, welke belangstelling de historiestukken mogen inboezemen, gelijk vele daarop billijk aanspraak hebben, de eenvoudige, eigenaardig voorgestelde tooneelen der Nederlandsche school, onder ieders bereik, een groot deel der beschouwers trokken; zoo als ik meermalen te Parijs en elders had waargenomen (3).’ In welke noot de Schrijver getuigt, dat de Nederlandsche Schilders niet alleen door geheel het beschaafd Europa in achting zijn, maar, volgens morier, (in diens Reize door Perzië, D. I. bl. 235) zuiks reeds vroeg waren in Perzië.’
Hoe onderhoudend nogtans en oordeelkundig van der willigen de zaken voorstelle, wij mogen het niet betwijfelen, of die breede uitweidingen over kabinetten en schilderijen zijn voor een niet ingewijd publiek te uitvoerig, om deszelfs leeslust bestendig gaande te houden. Beter had hij misschien, van den beginne, zijne kunstbeschouwingen als bijdragen tot de reeds aangehaalde Geschiedenis der vaderlandsche Schilderkunst, of onder anderen kenschetsenden titel, der wereld medegedeeld. Doch, eens begonnen zijnde van dit zijn hoofddoel in

{==389==} {>>pagina-aanduiding<<}
zijne Reizen te spreken, mag men het onzen Landgenoot minder ten kwade duiden, indien hij op zijn stokpaardje wel eens wat lang vertoeft, of die snaar, naar den smaak althans van minder geoefenden in de kunst, te dikwerf aanroert. Gelukkig daarentegen schenkt hij aan dezen op nieuw in dit boekdeel eene aangename vergoeding door de rijke verscheidenheid van stoffe, die hij voordraagt, en vanwaar hij niet zelden nuttige wenken ontleent, om zoodanige inrigtingen, als hem bij onze naburen goed schenen, ter navolging aan te prijzen bij zijne medeburgers. Meest gelukkig intusschen slaagt hij, de warme Liefhebber der Schilderkunst, in zijne keuze en teekenachtige beschrijving der voortreffelijke Natuurtooneelen, die hem op dezen schoonen togt, met name bij het doorkruisen der omstreken van Dresden, nu door hunne bevalligheid verrukten, dan weder door hunne verhevene grootheid of ongemeene verrassing deden verbaasd en opgetogen staan. Die zachte aandoening gevoelt men, als ware het, met den Reiziger, als men op een zijner uitstapjes uit die bekoorlijk liggende stad hem vergezelt, en, met hem ‘dringende langs een smal pad door het bosch, de opening ziet van een ruim gewelf, dat de natuur hier in de rots vormde. Wij traden er in, (vervolgt hij) en eensklaps waren wij van uit de woeste eenzaamheid in een vrij talrijk gezelschap (*) verplaatst,’ enz.
Over het geheel zijn de opmerkingen, waarmede ook deze Reize doorvlochten is, bondig, oordeelkundig en belangrijk. Nu en dan evenwel stieten wij op zwakkere plaatsen, en op verhalen, meer geschikt om in een' vrolijken kring te berde gebragt, dan wel door de drukpers den koelen lezer voorgelegd te worden. Wij althans zouden niets daarbij verloren achten, indien de Schrijver zijn gesprek met eenen podagreuzen en zich weinig matigenden Engelschman had achterwege gelaten, en ook het tweeregelig versje, aan het einde neêrgeschreven (bl. 281-283):

{==390==} {>>pagina-aanduiding<<}


‘De matigheid vooral, en daarbij mostaardzaad, 
Is tegen 't podagra, naar 't schijnt, de beste raad.’ 

Immers, zoo lang het eerste deel van den raad, waarop van der willigen minder aandrong, verzuimd wordt, mag men zich van het recept, als van menig ander middel, weinig goeds beloven tegen deze reeds van ouds als ongeneeslijk vermaarde kwaal.
Met meer bevreemding evenwel zagen wij, kort daarna, (op bl. 284) de welbekende les van riviere du fresny aan jaloersche mannen, en eene, voorwaar niet zeer gelukkige, vertaling van het Fransche versje, in deze Reisbeschrijving weder opgenomen. Want andermaal hiervan te gewagen, nadat de Schrijver voor dien raad vroeger alreeds in eene andere Reize (*) eene plaats had ingeruimd, kon, zoo wij meenen, in deszelfs aangelegenheid geene verontschuldiging vinden.
Eindelijk, daar elk zijne wijze heeft van denken en zien, ook in zaken van de hoogste aangelegenheid, mowij er niet van af, onze Lezers, en met name den Heer van der willigen, met een woord te herinneren aan het slot van onze beoordeeling zijner Aanteekeningen op een Togtje door een gedeelte van Engeland (†). De noot onder bl. 361, en zijne baarblijkelijk goedkeurende aanhaling aldaar van hetgene in het Magazijn voor Schilder- en Toonkunst, 2de St. bl. 153, voorkomt, verschaft er ons aanleiding toe. Men leest in dat Tijdschrift, volgens zijne opgave: ‘Ook het Kerkgezang bij de Hervormden moet veredeld worden, en niet langer prijs gegeven (hoe kiesch gezegd!) aan brave, vrome, maar antimuzikale leeken, (bedoelt men hiermede de lidmaten der Kerk?) die zeker eenen augustinus de tranen niet uit de oogen zouden lokken.’ Wij antwoorden slechts, dat zulke magtspreuken bij ons niet geldig zijn; en, al moest ook

{==391==} {>>pagina-aanduiding<<}
jaren achtereen deze of gene gevoelige Augustijner monnik, of dweeper, met drooge oogen in Nederland ter kerke nederzitten bij het gezang der Hervormden, deszelfs hoofdbedoeling is en blijft bij der Protestanten Eerdienst stichting der Gemeente door hetgene zij ziet, verstaat en gevoelt, maar geen zinnelijk vermaak en muzikale opgetogenheid, die met de toonen wegsmelt en - verdwijnt.
Doch nemen wij afscheid van den waardigen Reiziger, die, is hij anders voor onzen lof niet geheel onverschillig, het weinige, dat wij vermeenden in dit boek te moeten afkeuren, dan ook geenszins ten kwade duiden zal.
Zijne gewoonte, om eenen Bladwijzer der voornaamste zaken achter zijne Reizen te voegen, ook bij deze gevolgd, draagt zeer onze goedkeuring weg.




Swaving's tienjarige militaire loopbaan. Door hemzelven beschreven. Met het Portret des Autheurs. Te Dordrecht, bij Blussé en van Braam. 1830. In gr. 8vo. XXIV en 328 bl. f 3-60.

Onder dezen titel ontvangen wij hier het vervolg op swaving's Reizen en Lotgevallen, reeds in het jaar 1827 in het licht verschenen. De gretigheid, waarmede dat werk in der tijd gelezen is, de toen reeds gedane aankondiging van deze Tienjarige Militaire Loopbaan, waarborgen deze voortzetting van des Schrijvers levensverhaal eene gunstige ontvangst bij ons lezend publiek. Niettegenstaande swaving zich in dit gedeelte van zijne geschiedenis op een naderbij liggend grondgebied, in een ons meer gemeenzaam tijdperk bevindt, en zijne lotgevallen nu ook minder avontuurlijk zijn, handhaaft hij ook hier ten volle zijnen roem, als aangenaam, onderhoudend Schrijver. In zijne Reizen en Lotgevallen had de man zijnen levensloop verhaald tot op zijne terug-
{==392==} {>>pagina-aanduiding<<}
komst in het vaderland, in het begin van het jaar 1813, na alle zijne aanzienlijke Westindische bezittingen te hebben verloren. In dezen radeloozen toestand vormt hij het plan, om Garde d'Honneur in dienst van napoleon te worden, en verkrijgt, na het te boven komen van eenige zwarigheden, zijnen wensch. Als zoodanig houdt swaving zich eenigen tijd in Frankrijk op, bezoekt Parijs, houdt garnizoen te Tours en Tourenne, vertrekt naar het leger in Duitschland, deserteert in Beijeren uit het Fransche leger, komt in het vaderland terug, wordt aangesteld als Officier in Nederlandsche dienst, en treedt weder in het huwelijk. Na het opmerkelijkste verhaald te hebben van hetgeen hij heeft ondervonden en bijgewoond op zijne verschillende verblijfen- en garnizoensplaatsen, Breda, Venlo, Gent, Lier, Doornik, Antwerpen,
Amsterdam, Bergen in Henegouwen, Brugge, Nieuwpoort, eindigt de Schrijver dit deel met het verhaal zijner aanstelling als Eerste Luitenant-Kwartiermeester bij de Artillerij- en Ingenieurschool te Delft. Swaving bezit de gaaf, om, door zijne wijze van voorstellen, ook aan datgene, wat in zichzelf niet veel belangwekkends bezit, eene geur en kleur te geven, waardoor het den lezer aangenaam onderhoudt. Evenwel wij genoten het genoegen der lezing niet onvermengd, daar zoo wel de geschiedenis van swaving zelv', als de wijze, waarop hij haar verhaalt, ten blijk verstrekt, hoe iedere leeftijd derzelver eigene ondeugden heeft, en hoe ligt uit een bedorven jongeling een bedorven man wordt, wiens vroegere ondeugden slechts door andere ondeugden worden afgewisseld. Rijpere jaren, de kennismaking en eindelijk daarop gevolgd huwelijk met zijne tegenwoordige echtgenoote doen den man wel minder blootgesteld zijn aan de grove uitspattingen der ontucht. Maar is de mensch nu beter geworden? Wij vreezen, neen. Zonder te verbleeken of te blozen, maakt hij gewag van zijne tours de baton in zijnen administrativen post, en van zijne onvoorziene emolumenten als Kwartiermeester. De door hem gepleegde vervalsching van

{==393==} {>>pagina-aanduiding<<}
een authentiek geschrift verhaalt hij zoo, alsof de schuld van dit feit meer aan 's Konings decreet, hetwelk hij daardoor wilde ontduiken, dan aan hemzelv' toe te schrijven ware. Zoo kan iedere dief zeggen: ‘Ik ben niet schuldig; maar wel de wet, die het stelen verbiedt.’ Dat iemand in swaving's omstandigheden tot misstappen vervalt, is, ofschoon niet goed te keuren, echter menschelijk. Maar dat men, na de straf der geregtigheid ontkomen te zijn, uit zijnen veiligen schuilhoek op eene ligtzinnige wijze die misstappen gaat verbreiden, zijne buitensporigheden daarmede verontschuldigt, dat deze de verwezenlijking zijn van zijn in het grootboek der predestinatie opgeschreven levenslot; dit geeft, gelijk wij vreezen, ten aanzien van 's mans zedelijkheid, weinig goeds te kennen. Meent swaving het in ernst, als hij zich op de predestinatie beroept? Wij weten het niet; maar het eerste zou noch zijn verstand noch zijne zedelijke beginselen tot eer verstrekken, en, wat spotternij betreft, hebben de aanhangers eener meer liberale denkwijze zulk eene hulp en dezen verdediger niet noodig. De nietsbeteekenende, jammerlijk mislukte verdediging van het tweegevecht, die hier voorkomt, is een overtuigend bewijs, dat de Schrijver waarheid spreekt, als hij van zichzelven zegt, dat de zedepredikatiën zoo min, als wijsgeerige betoogen, in zijn vak vallen. De slotsom van alles is dan, dat, wanneer de lezer onder de aandacht houdt, dat swaving, wegens het bedorvene van zijne zedelijke beginselen, zoo min een beoordeelaar is van personen en daden, wiens oordeel men voor onfeilbaar kan houden, als een geschikt voorbeeld van navolging, en dit boek aanmerkt, in zoo ver het slechts verhaalt, als eene bijdrage tot vermeerdering van zijne wereld- en menschenkennis, deszelfs lezing, bij het aangename van het onderhoud,
hetwelk het verschaft, ook in meer dan één opzigt nuttig zijn kan. - Het portret in groot costuum heeft veel van caricatuur, of liever van een paskwil op den man, wien het verbeeldt.

Het Rijk en de Stad van Algiers, topographisch en historisch geschetst. Met eene algemeene Kaart van het Rijk en een' Platten Grond van de Haven benevens den (de) omstreek. Te Amsterdam, bij G.J.A Beijerinck. 1830. In gr. 8vo. 96 Bl. f 1-25.

Dit boekje schijnt uit het Fransch vertaald te zijn. Dit

{==394==} {>>pagina-aanduiding<<}
ware trouwens uit den aard der zake op te maken, in zoo verre inzonderheid de oogen van Frankrijk op het hier beschrevene landschap en stad gevestigd zijn. Wij kunnen het der opgewekte nieuwsgierigheid en belangstelling wel aanbevelen. Maar weinigen zullen zoo veel van het roosnest weten en er zoo veel van vooronderstellen, als zij hier vernemen. Eene bevolking van 2,500,000, zegge: twee millioen vijsmaal honderdduizend, wie had daaraan gedacht? Een' grootendeels zeer vruchtbaren grond zal ook ligt hij alleen er zoeken, die weet, dat Afrika, deze zelfde Noordasrikaansche kust, eenmaal de koornschuur van Rome was.
Ziehier den Inhoud: Ligging, uitgestrektheid, grenzen. Klimaat. Natuurlijke gesteldheid des lands. Gesteldheid van den grond. Voortbrengselen. Landbouw. Dieren. Bevolking. Verdeeling. Voornaamste Steden (van 12000, 20000 tot 145000 inwoners, zoo als: De Stad Algiers.) Omstreken derzelve. De Haven van Algiers. Nijverheid. De Koraalvisscherij. Handel-Openbare Inkomsten. Openbaar Onderwijs. Het Leger. De Marine. De Regering. Geschiedenis van Algiers. Welke laatste een derde van het geheel bevat, en inderdaad belangrijk en aangenaam om te lezen is.
Kaart en platte grond hadden op den titel niet alzoo behooren vermeld te zijn, maar als eene kleine verrassing, waarvan men geen ophef maakt, gewis meer behaagd.




Redevoering, over den Geest der Nederlandsche Letterkunde, vergeleken met die van andere Volken. Ter aanvaarding van het Hoogleeraarsambt in de Nederlandsche Taal- en Letterkunde en Vaderlandsche Geschiedenis aan de Doorluchtige Schole der Stad Amsterdam, op den 30sten Nov. 1829. Door N.G. van Kampen. Te Amsterdam, ter Stadsdrukkerij. 1830. In gr. 4to. 41 Bl.

In Redevoeringen, bij welke benoemde Hoogleeraren hun ambt gewoonlijk aanvaarden, ontvangt men zeer dikwijls de eerste openlijke proeve van hunne geschiktheid tot het werk, dat op hen wacht. Natuurlijk let men dan, bij derzelver beoordeeling, op alles, wat tot het te aanvaarden werk in meerdere of mindere betrekking staat. Doch ten opzigte van van kampen is dit geheel anders. Deze heeft zich door zijne

{==395==} {>>pagina-aanduiding<<}
vele en alleruitmuntendste geschriften zoo gunstig bekend gemaakt, dat het ieder verwonderen moet, dat hij niet eer in de gelegenheid geweest is, om eene Inwijdingsredevoering als Hoogleeraar te houden en uit te geven. Sic fata tulerunt. Beter laat, dan nooit. Met deze bevordering van den bekwamen man wenschen wij minder hem, dan wel de Doorluchtige School van Amsterdam hartelijk geluk.
Om den Lezer aanstonds te doen gevoelen, wat hij hier zoeken moet, en dan zeer voortreffelijk vinden zal, zullen wij het plan en den aanleg opgeven. ‘Het zal mijne zorg moeten zijn, om mijne Hoorders niet enkel bekend te maken met onze beste Schrijvers en derzelver gewrochten, niet alleen met de gebeurtenissen des Vaderlands, maar die beschouwing zoo veel mogelijk tot een geheel te brengen; - niet alleen te toonen, wat Nederlanders gedacht, geschreven, gedaan hebben, maar tevens, zooveel mogelijk, hoe zij dit dachten, schreven en deden. Ik zal tot dat einde trachten, mijne Hoorders bekend te maken met den geest onzer Letterkunde, en dien onzer Geschiedenis, beide gewijzigd door ons volkskarakter.’ (Bl. 5.) ‘De eerste eigenaardigheid, welke den Nederlander kenschetst, en die zich, door alle tijdperken zijner Geschiedenis heen, bij hem werkzaam betoont, is Godsdienstigheid. Zij heerscht ruimschoots in onze Dichters en Prozaschrijvers.’ Aanhaling van gepaste voorbeelden, welke duidelijk aanwijzen, dat van de vroegste tot de jongste tijden Godsdienst de grondtoon der Nederlandsche poëzij geweest is. De Nederlandsche Godsdienstigheid wordt vergeleken vooral met die in Spaansche poëzij, ten voordeele der onze. Bl. 6-12. ‘Een tweede karaktertrek der Nederlanderen, die zich in zijne Letterkunde spiegelt, is huiselijkheid.’ Bl. 13. Hooft, vondel, de decker, smits, van haren, bellamy, nieuwland, van alphen, feith strekken tot voorbeelden. De door Nederlanders zoo duur gekochte vrijheid boeit hen ook aan het Vaderland, dat hun boven de heerlijkste landen het dierbaarste niet slechts, maar het beste is. Hunne vrijheids- en vaderlandsliefde kan zich met die van andere
volken meten. Bl. 13-24. Bedaardheid, kalm onderzoek maakt onze poëzij reëel en praktisch. ‘De wereld der Ideën laten wij aan onze oostelijke naburen over. Uit dit grondverschil kan men vele ongunstige beoordeelingen van Duitsche gewrochten bij ons, die wij natuurlijk

{==396==} {>>pagina-aanduiding<<}
uit ons standpunt beschouwen, verklaren; terwijl aan den anderen kant een Duitsch oordeelkundige vondel berispte, omdat hij de meer verborgene roersels in het menschelijk hart niet heeft opgespoord en ontleed, en zich met de meer in het oog vallende heeft vergenoegd.’ Bl. 24, 25. De schaduwzijde onzer Letterkunde ontgaat zijner aandacht niet. Gebrek aan zelfvertrouwen en zucht tot navolging van den vreemdeling worden naar waarheid in ons volkskarakter ten toon gesteld. Oorsprong dier zucht ter navolging vooral van Franschen sedert 1685, verderfelijk voor onze oorspronkelijkheid ook in de Letteren. ‘Onze Geschiedenis behoeft waarlijk voor geene van alle landen te wijken, maar overtreft ze ver in grootsche partijen, geschikt om den moed des volks te verheffen en tot gezang aan te sporen.’ De tegenwerping, dat onze lage, platte, eentoonige grond niet voor dichterlijke verheffing bij het gros der Natie geschikt is, vindt bl. 30, 31 eene meesterlijke en treffende wederlegging. Den voortgang van die slaafsche zucht tot navolging gaat van kampen gezet na, en eindigt met de blijde verzekering, ‘dat de Natie thans, na jaren van ellende, de vreemde kluisters, ook in het gebied der Letteren, heeft begonnen af te schudden.’ Men gevoelt overal behoefte aan oorspronkelijke Nederlandsche gewrochten, vooral in Amsterdam, het tooneel des roems van zoo vele groote namen. ‘Zulk eene stad, in zulk eene betrekking (als vossius, francius en anderen) te bewonen, is zekerlijk iets groots; iets, dat ook het koelbloedigste hart moet verwarmen.’ Dit brengt van kampen tot de gewone Aanspraken, waarmede deze Redevoering eindigt.
Uit deze korte schets kan men genoeg zien, wat van kampen hier heeft geleverd. En hiermede eindigen wij, meenende van deze Redevoering genoeg gezegd te hebben.





Dissertatio Literaria de Deo Platonis, quam..... pro gradu Doctoratus, summisque in Philosophia Theoretica et humanioribus Literis honoribus ac privilegiis, in Academia Lugduno-Batava rite et legitime consequendis, publico et solemni examini submittit Joannes Tideman, Amstelodamensis, die XVIII Januarii 1830. Amstelodami, ex officinâ typographicâ A. Zweesaardt. 1830. 8vo. pp. VI et 214.

Deze Latijnsche Verhandeling over de Godheid van plato

{==397==} {>>pagina-aanduiding<<}
werd vervaardigd en openlijk aan de Leidsche Hoogeschool verdedigd door den Heer j. tideman, Student aan het Seminarium der Remonstranten, die daarop met veel lof tot Doctor in de Letteren en bespiegelende Wijsbegeerte is bevorderd. Hij heeft zijn werk opgedragen aan zijnen aanstaanden Schoonvader, den Heer maurits cornelis van hall, en aan den Hoogleeraar des amorie van der hoeven, wien hij, even als aan zijne overige Leermeesters, de Hoogleeraren van lennep, muller en koopmans, in de Voorrede zijnen dank toebrengt op eene wijze, die zijn hart vereert; terwijl hij ook der nagedachtenisse van den edelen van cappelle het offer der erkentelijkheid wijdt.
Wij hadden gemeend, bij wijze van uitzondering, in dit Maandwerk bijzondere melding te maken van deze merkwaardige Dissertatie, doch zagen van ons voornemen af na het lezen van het artikel, door den Amsterdamschen Walschen Kerkleeraar coquerel daarover geplaatst in de Revue Protestante voor Maart 1830, overgenomen in Le National du 1 et 2 Avril, en vooral van het uitvoerig en naauwkeurig verslag, hetwelk zijn ambtgenoot, de verdienstelijke huët, daarvan onlangs in het Nieuw Christelijk Maandschrift heeft gegeven.
Dezer dagen evenwel kwam ons ter oore, dat men had goedgevonden, in het Algemeen Letterlievend Maandschrift voor Junij 1830, eene vuilaardige recensie van deze schoone Verhandeling op te nemen. Wij lazen het stuk, en wisten niet, of wij ons meer over de verregaande onkunde van dezen Recensent moesten verbazen, dan wel bedroeven over de laagheid en boosheid van zijn hart. Verontwaardiging deed ons nu de pen opvatten, niet om de Dissertatie van den Heer tideman aan te prijzen of te verdedigen; zij behoeft onze aanprijzing en verdediging niet, nadat niet slechts de boven vermelde verdienstelijke Mannen, maar ook de Leidsche Professor bake, en de Utrechtsche Hoogleeraar van heusde, Vir πλατωνικωτατος et in his judicandis πολλὼν ἀντάξιος ἄλλων, gelijk wij van meer dan éénen kant vernamen, daaraan den hoogsten lof hebben toegezwaaid. Maar wij gevoelden ons genoopt, den minkundigen, die der oude talen niet magtig is, en wien de bedoelde Recensent zand in de oogen tracht te strooijen, uit enkele staaltjes te doen beoordeelen, uit wat onreine bron dit schandelijk geschrijf is voortgevloeid.
Acht de ongenoemde beoordeelaar in het Algemeen Letter-
{==398==} {>>pagina-aanduiding<<}
lievend Maandschrift de Verhandeling van den Heer tideman niet zoo schoon en verdienstelijk, als bij deskundigen algemeen het geval schijnt te zijn? Verre van daar! ‘Zij is hem voorgekomen, zoo treffelijk bearbeid te zijn, dat zij met uitzondering melding verdient.’ Maar er straalt zooveel belezenheid en grondige geleerdheid in dezelve door, dat hij zich ter naauwernood kan voorstellen, hier het werk van een studerend jongeling voor zich te hebben, en het daarvoor houdt, dat de Leermeester hem wel de behulpzame hand zal hebben geboden. Dat gij u dit niet kunt voorstellen, arme sukkelaar! bevreemdt ons niet. Maar wat bewijst dit? Lees den laatsten regel der recensie, die de uwe voorafgaat, op bl. 196 bovenaan! Gij vindt de oplossing van dit, voor u onverklaarbaar, verschijnsel in de aldaar uitgedrukte spreuk: naar dat de man is, is ook zijne kracht. - Maar wij stappen van deze beschuldiging af, die men altijd kan aangrijpen, wanneer men iemands verdiensten wil verkleinen. Wie den Heer tideman kent, of zijne examina, of ook alleen de openlijke verdediging zijner Dissertatie heeft bijgewoond, zal geen woord tot hare wederlegging behoeven.
De Recensent spreekt vervolgens, in het voorbijgaan, van den dubbelzinnigen titel de Deo platonis. Wij nemen de vrijheid in het voorbijgaan aan te merken, dat de Heer tideman dien titel zou kunnen verdedigen met het voorbeeld van den Hoogduitschen Prof. tiedemann, wiens Dissertatie de Deo Platonis hij zich beklaagt (in Praef. p. V) niet te hebben kunnen vergelijken, ja met dat van cicero zelven, apud quem vellejus ‘opificem aedificatoremque Mundi Platonis Deum’ dicit, gelijk tideman schrijft op bl. 84. Heeft de Recensent de Dissertatie wel gelezen?
Wij twijfelen daaraan te meer, als wij de opgave van den inhoud vergelijken, waartoe de Recensent vervolgens overgaat. Daarin heerscht eene schromelijke verwarring van begrippen, en de Recensent laat den Schrijver meermalen juist het tegendeel zeggen van hetgeen hij beweerd heeft. Het lust ons niet, in bijzonderheden te treden; want wij zouden bijkans regel voor regel moeten weérleggen. Een paar proeven mogen volstaan. Volgens den Recensent heeft de voor ons liggende Verhandeling plato's denkbeelden omtrent de Godheid in een zeer helder daglicht geplaatst, en uit dezelve is hem nu ten volle gebleken, dat er, onder anderen, naar de leer van plato, slechts één Heelal bestaat, door God volkomen ge-
{==399==} {>>pagina-aanduiding<<}
schapen en verordend, tot zelfs de stof als grondbeginsel. De Heer tideman heeft integendeel overtuigend aangetoond, op bl. 50-61 zijner Dissertatie, dat, naar het gevoelen van dien Wijsgeer, de stof door God niet geschapen, maar eeuwig is als Hij. De Recensent spreekt zich ook terstond tegen, als hij er op laat volgen: ‘Er zijn (volgens de leer van plato namelijk, door tideman uit zijne schriften opgedolven) drie en eeuwige grondstoffen, God, begrippen (zoo vertaalt Recensent de, door plato zoo vaak gebezigde, benaming: Ideën!!) en stof.’ Wat lager zegt de Recensent, dat hem almede uit deze Dissertatie ten volle gebleken is leer van plato te zijn, dat God zelf is de eenige Wereldziel. De Heer tideman heeft al wederom juist het tegendeel aangetoond, en tegen het gevoelen van tennemann beweerd, (zie pag. 121) dat de hoogste God, Vader en Maker aller dingen
bij plato stellig onderscheiden is van de ziel der wereld. Zoo de Recensent het Latijn niet regt verstond, hetgeen wij bijna moeten denken, had hij het uit het verslag van den Heer huët kunnen leeren; Nieuw Christelijk Maandschrift, D. IV, bl. 225.
Doch de man heeft de doorslaandste blijken gegeven, dat hij van zaken spreekt, waarvan hij niet spreken moest, omdat hij ze niet verstaat. Men vergelijke slechts de aanhaling der zamenspraken van plato, waar hij gewaagt van den theoges (lees theages), epinomides (elk, die Grieksch verstaat, weet, dat de Dialogus heet epinomis, ἐπὶ νόμοις), het boek der wetten (er zijn XII Boeken)!! Hij spreekt vervolgens van marsilius fiernus (lees ficinus) en van den geleerden van asten, terwijl hij den algemeen bekenden en beroemden ast bedoelt.
Eindelijk, - want wij willen niet bij alles stilstaan; belangrijker bezigheden roepen ons, - terwijl de Recensent het verdienstelijke van dit werk aan een' ander' toeschrijft, legt hij den Heere tideman den hoogen regtsprekenden toon te laste, die hem daarin zoo zeer gehinderd heeft, en die aan elken jongeling, al is hij ook nog zoo geleerd, niet het minste voegt. Van dien hoogen regtsprekenden toon teekent hij enkele staaltjes op. Tideman zegt, op bladz. 8, me judice (naar mijne uitspraak); op bladz. 35, ut opinor (gelijk ik beweer)! Wat dunkt u, Lezer! die het Latijn verstaat, van de goede trouw van dezen Recensent? Weet niet elk, dat men zich ter naauwernood met meer bescheidenheid kan uitdrukken,

{==400==} {>>pagina-aanduiding<<}
en dat deze spreekwijzen gelijkstaan met ons: mijns achtens, naar mijn inzien, naar mijne meening. Maar deze zachte uitdrukkingen worden zeker zeer verwaand en vermetel, als men ze gelieft te vertalen: naar mijne uitspraak, gelijk ik beweer.
Dan, reeds genoeg. Wat booze geest heeft zulk eene kwaadaardige en lasterende recensie in de pen gegeven? Wij willen het liefst niet onderzoeken. Maar waagt het de Recensent ons te antwoorden, hij kome met zijnen naam voor den dag; wij zullen alsdan niet schromen den onzen te openbaren, en met hem in het strijdperk te treden. Wij wenschen hem inmiddels een helderder hoofd en een reiner harte toe. Den Heere tideman herinneren wij de bekende dichtregels van bürger:

Wenn dich die Lasterzunge sticht, 
So lasz dir dies zum Troste sagen: 
Die slechtsten Früchte sind es nicht, 
Woran die Wespen nagen. 

En den Redacteur van het Algemeen Letterlievend Maandschrift geven wij den welmeenenden raad, zoo hij eenig belang stelt in het crediet van zijn Maandwerk, geene werken meer ter beoordeeling toe te vertrouwen aan zulk een domkop en deugniet. Dixi.




Nieuwe Joodsche Brieven, of Tafereelen uit het Leven van Jezus. Naar het Hoogduitsch van Th. Schuler, door G.H. van Senden. II Deelen. Te Groningen, bij W. van Boekeren. 1829. In gr. 8vo. Te zamen 628 bl. f 4-80.

De Vertaler, met dit werk zeer ingenomen, is van gedachte, dat deze nieuwe zich van de bekende Joodsche Brieven doorgaans zeer voordeelig onderscheiden. In deze nieuwe Brieven vindt men enkel bijbelsche personen, de oorspronkelijke berigten in de eigene taal der heilige verhalen. ‘Slechts enkele (Voorb. bl. IV) bijvoegselen en aanmerkingen heeft de Schrijver met eene spaarzame hand daarin gevlochten, die hij noodig rekende, deels om den lezer op het regte standpunt te brengen, deels om den indruk te schetsen, deels eindelijk, om de dikwers donkere plaatsen in de oor-
{==401==} {>>pagina-aanduiding<<}
konde op te helderen. Zij zijn het, die, in vereeniging met den vorm, licht en leven over het geheel verspreiden.’
Over het werk van schuler als zoodanig oordeelen wij niet. Deze schreef voor Landgenooten. Dáár, bij de woelende Jezuiten ook in Straatsburg, is het misschien nuttig in Joodsche Brieven, de Evangeliën letterlijk met korte opheldering te plaatsen, opdat een gedeelte van het verboden Boek (de Bijbel) onder de oogen kome van hen, voor wie een andere titel van het boek alles zou bederven. Wij beoordeelen deze brieven voor den vaderlandschen lezer, en hebben dus met van senden en diens arbeid, aan de vertaling besteed, alleen te doen.
‘Vorm en orde zijn geheel behouden; hoewel op de laatste hier en daar nog wel eenige aanmerkingen vallen kunnen. Voor het overige heb ik mij niet slaafs aan schuler gebonden; maar hier eens mindere, daar meerdere vrijheid genomen, en dikwerf hem meer gevolgd, dan vertaald.’
‘Het oogmerk (bl. VI), waarmede ik dit, en het ééne nog volgende deel aan het Christelijk publiek in de Nederlanden aanbied, is geen ander, dan om het Evangelie duidelijker te maken voor hen, die het niet overal verstaan; en hetzelve in een meer bevalligen vorm hun nader te brengen, die door de lectuur van den dag van het dagelijksch leesboek hunner vrome voorvaderen afgetrokken zijn.’ - Of dit oogmerk zal worden bereikt, kan grootelijks worden betwijseld. Want uit de opschriften, die men even goed met anderen kan verwisselen, ziet men, dat men hier brieven vindt; terwijl de orde der zaken, in deze brieven behandeld, wel verre van harmonisch te zijn, door het geheel verzwijgen der behandelde Evangelieplaatsen, minder geregeld is, dan in de Evangeliën zelve. Deze is de eenige aanmerking, welke wij op de orde in deze brieven maken, en welke overal zonder verdere aanwijzing zich duidelijk voordoet, maar ook even duidelijk bewijst, dat zij, wien de oorspronkelijke Evangeliën niet bevallen, in deze zoo veel verwaterende brieven weinig behagen zullen scheppen.
Dit werk moet dus een werk van smaak zijn. Als zoodanig zullen wij het beoordeelen, en daarom minder gezet de voorstelling der gebeurtenissen op zichzelve toetsen, hoewel anders ook hierop veel valt aan te merken.

{==402==} {>>pagina-aanduiding<<}

Van senden telt onder de verdiensten, waardoor zich deze van de vorige Joodsche Brieven voordeelig onderscheiden: 1o. hier zijn enkel bijbelsche personen, tusschen wie die briefwisseling plaats heeft. Het voordeelige hiervan zien wij niet in. Daar de briefwisseling verdicht is, kon immers zonder schade voor dit werk, als werk van smaak, de verdichting zijn voortgezet, ook met betrekking tot de personen, die deze brieven of schreven of ontvingen. Evenwel valt op dit zeggen van van senden wel wat af te dingen. Elizabeth b.v. is wel een bijbelsch persoon; de moeder des Doopers is algemeen bekend, maar ook haar hooge onderdom (luk. I:7.) reeds vóór de geboorte van haren zoon johannes. En toch laat schuler haar brieven ontvangen nog volle drieëndertig jaren na dezen door lukas zoo opzettelijk gemelden ouderdom. Iste D. bl. 33, IIde D. bl. 260. Als men dus bijbelsche personen opneemt, dan moet men ook hunnen leeftijd naar den Bijbel op het oog houden, of men heeft minder verdienste, dan bij het gebruik van geheel verdichte personen. Daarenboven zou van senden naauwkeuriger zijn geweest, indien hij die bijbelsche personen niet als iets loffelijks op den voorgrond had geplaatst. Er zijn ook bijbelsche namen, zonder dat zij daarom nog bijbelsche personen zijn. Zebedeus komt slechts eens in de Evangeliën voor, en wel zeer lijdelijk, Marc. I:20; maar de vader van andreas en petrus, van mattheus, jacobus komt alleen bij name, en de broeder van thomas in het geheel niet voor. Doch wij beschouwen dit bijbelsche dier personen van weinig belang niet alleen, maar zelfs nadeelig aan de
zaak, welke van senden meent te moeten prijzen. Daar die personen min of meer bekend zijn, staat het nu ter onzer beoordeeling, dat vele aanteekeningen in deze brieven ontijdig zijn aangebragt. B.v. schuler laat johannes aan nikodemus schrijven, Iste D. bl. 52: ‘Wij kwamen in de nabijheid van Sichem of Sichar, d.i. leugenstad, gelijk de meeste Joden (l.w. de meeste Joden) deze plaats noemen, om haar te beschimpen.’ Zoo beschrijft johannes verder aan maria, bl. 250, de aanleiding tot het feest der Tempelvernieuwing, en spreekt maria tot johannes over het Loofhuttenfeest, alsof deze er nog nooit geweest was, bl. 209, 210. Het is wel zoo, dat dit alles geschiedt om den Lezer; maar het strekt dan toch ook tot bewijs, dat de vorm van schuler's boek

{==403==} {>>pagina-aanduiding<<}
zoo fraai niet is als van senden meent, en dat juist het gebruik van bijbelsche namen en personen dat gebrekkige in den vorm naar zich sleept. Het ergste van allen is nog, dat schuler op deze wijze aanteekeningen schrijft, welke de ontvangers van die brieven veel beter hadden kunnen maken. B.v. IIde D. bl. 11: ‘Een mensch, - gij gevoelt nikodemus, de gelukkige keus van dit woord - een mensch kwam van het hooger gelegen Jeruzalem af naar Jericho en verviel - gelijk op dezen weg, door woestenijen en wouden gaande, en waarop zoo vele bergspelonken eene schuilplaats aanbieden, niet zeldzaam gebeurt,’ - (nu, dat wist de Jeruzalemmer nikodemus ook, zonder dat johannes hem dit behoefde te schrijven) ‘onder struikroovers, die hem beroofden en dermate mishandelden, dat hij halfdood in zijn bloed liggen bleef. - Het gaval wilde, dat kort daarna een Joodsche? Priester’ (lukas heeft een zeker Priester) ‘dienzelfden weg afkwam, die, gelijk gij weet,’ (dat is nu iets beter, maar waarom het dan nog geschreven?) ‘van de Priesters en Levieten, welke te Jericho wonen, alsmede van die, welke van Galilea naar Jeruzalem heen en terug reizen, bij voorkeur gekozen wordt, omdat zij den anders veel korteren weg door het gehate Samaria niet willen betreden.’ - Op welke kaart ligt Samaria tusschen Jeruzalem en Jericho? Van senden moet het wel weten, dat schuler hier een even goed aardrijkskundige is, als hij wezen zou, die zeide, (en dit is nog niet eens eene aardrijkskundige
aanteekening maken) dat de kortste weg van Groningen naar Assen over Meppel loopt. Even zonderbaar laat schuler den Hoofdman aan pilatus schrijven: - ‘den nabij gelegen westelijken heuvel, die, omdat veel misdadigers daar ter dood gebragt worden, schedelplaats, of Golgotha, bij de Joden genaamd wordt.’ IIde D. bl. 249. Dit wist dan pilatus niet, of was misschien eerst vóór weinige dagen in de Provincie gekomen?
Meer voeren wij van deze soort niet aan. Het aangevoerde zal wel voldoen, om iederen onpartijdige te doen zien, dat juist het bijbelsche der personen het gebrekkige der brieven het meest doet uitkomen.
Doch van senden heeft 2o. als voortreffelijkheid aangewezen, dat men de oorspronkelijke berigten in de eigene taal van de heilige verhalen zelve wedervindt. Maar dat dit juist het gebrekkige in den vorm wederom doet uitkomen, is aan

{==404==} {>>pagina-aanduiding<<}
zijn doorzigt ontsnapt. Om niet te uitvoerig te worden in het aanwijzen van fouten, (eene verdrietelijke, maar noodige taak, vooral bij vreemde voortbrengsels, boven verdienste opgehemeld) zullen wij alleen deze aanmerking mededeelen. De Evangeliën zijn voortbrengsels, nadat de dwaling bij de Apostelen had opgehouden omtrent het rijk van den Messias. De taal der verhalen was dus de taal der briefschrijvers niet, op het tijdstip dat schuler hen laat schrijven. Hierdoor ontstaat, in plaats van eenheid en juistheid van denkbeelden, groote verwarring, en deze heeft men aan den door van senden zoo hoog opgevijzelden vorm van dit boek te danken. Wie hiervan stalen verlangt, zal ze, met behulp van deze opmerking, gemakkelijk en op vele plaatsen vinden.
Nog deze opmerking deelen wij mede, en laten verder het oordeel over deze zoogenaamde Joodsche Brieven aan het godsdienstig Publiek in de Nederlanden over; dat, namelijk, bijna in elken brief het karakter der Geschiedenis zoo wel, als der personen, die met name genoemd worden, geschonden wordt. Dit wordt ons nu zeer duidelijk kenbaar, omdat schuler goedgevonden heeft, bijbelsche personen ten tooneele te voeren. B.v. die geheele brief van judas iskarioth aan zijne Medediscipelen, IIde D. bl. 163-170, loopt tegen het karakter van den verrader lijnregt in, en tegen de Geschiedenis zelve niet minder. Eveneens is het gesteld met den brief van pilatus aan merodes, bl. 187-195. ‘Zoudt gij het wel gelooven, herodes? Ik heb den moed niet om onder het oog van mijne huisvrouw te komen. Ik zit neder in de eenzaamheid, en uit deze schrijf ik u dit berigt.’ Bl. 194. pilatus maakt in dien brief wederom kennis met herodes; en dan maar zoo aanstonds te schrijven, dat hij voor zijn vrouwtje bang is, en zoo in de eenzaamheid, op een druk feest, zoo veel te schrijven.... Ja, die pilatus (scilicet van schuler) is wel goed! Is dat nu ook de pilatus van de Evangeliën? Zoo min als de briefschrijver judas de wanhopige judas bij mattheus is.

Beschouwing van den toestand der Surinaamsche Plantagieslaven, eene Oeconomisch-Geneeskundige Bijdrage tot verbetering deszelven, door F.A. Kuhn, M.D., Ridder, enz. Chirurgijn en Chef Z.M. Troepen en Hospitalen te Suri-
{==405==} {>>pagina-aanduiding<<}
namen, mitsgaders Stads Dr. en Physicus aldaar. Te Amsterdam, bij C.G. Sulpke. 1828. In gr. 8vo. 138 Bl. f 2-20.

Ziehier de poging van eenen menschenvriend, om een gedeelte van het lijden onzer natuurgenooten te verzachten, en een groot aantal onzer medemenschen, die reeds zwaar genoeg te torschen hebben aan het juk der slavernij, waaronder zij gebukt gaan, ten minste bijkomende ellende in 't vervolg te besparen. Het geldt hier het meerendeel der bevolking van onze eenige belangrijke, nog overgeblevene volkplanting in Amerika, - van Surinamen. De afschaffing van den slavenhandel moest, zou men zeggen, de planters door hun eigen belang, hetwelk doorgaans de sterkste drijfveer is, ook zonder raadgevingen van brave Geneesheeren, hebben doen bedacht zijn op het behoud hunner slaven, die thans niet (wettig althans) door anderen uit Afrika kunnen vervangen worden. Maar de stem eener slordige en dwaze hebzucht, die intusschen zichzelve benadeelt, of van gewoonte, of van diepe verachting voor het leven en de welvaart onzer natuur- en stamgenooten van eene andere kleur, of wel dit alles te zamen, laat nog de jammerlijkste misbruiken bestaan, die voor den armen zwarten slaaf van de treurigste gevolgen zijn. Wij zullen nu niet van de opeenhooping in die slavenschepen, welke den Godtergendsten smokkelhandel in menschenlevens drijven, gewagen (een ongelukkig gevolg juist van de menschlievende afschaffing van den slavenhandel, waardoor men kleinere schepen neemt, en de Negers meer voor het oog verbergt): want die zielverkoopers zijn wel voor geen medelijden en voor geene verbetering vatbaar; en het hier gezegde moet eigenlijk dienen, om de planters op de bestaande misbruiken opmerkzaam te maken. Deze zijn groot en talrijk. Voor het voedsel der ongelukkige slaven wordt niet eens behoorlijke zorg gedragen: de bananen, deze in die gewesten zoo overvloedige vrucht, die slechts geene zeelucht verdragen kan, en die het geliefkoosde voedsel der Negers is, verrotten op sommige plantaadjen, terwijl zij op andere ontbreken;
men doet intusschen geene moeite om ze gedroogd te vervoeren, en daardoor de gedeeltelijke schaarschheid, die voor den Neger hoogst drukkende is, te verhelpen. Aan de kweeking van den weldadigen broodboom, dat hoofdvoedsel der Zuidzeeëilanders, en die ook te Surinamen

{==406==} {>>pagina-aanduiding<<}
uitstekend wel voortkomt, wordt niet gedacht. Sommige Negers bekomen in twee of drie jaren geen stuk, dat naar kleeding gelijkt. Hunne huizen zijn slecht en doorgaans ongezond; de arbeid, althans op sommige tijden, bovenmatig en ondragelijk. Men verbeelde zich, dat zij eenige dagen volstrekt geene Nachtrust genieten, maar onophoudelijk suiker moeten malen! Sommige gedeelten hunner taak, b.v. het koffijstampen, het katoenkloppen en malen, is voor de gezondheid nadeelig, en het insteken van het suikerriet tusschen de rollen kan tot de deerlijkste gevolgen, het wegrukken van een of beide armen, of zelfs verplettering door den sneldraaijenden molen, aanleiding geven. Men kan ook door de gladde stroop ligt uitglijden, voorover in den suikerketel vallen, en een' martelenden dood sterven. Deze en andere wezenlijke rampen worden door zorg voor hun genoegen niet verzacht: de tabak, hun geliefkoosd middel om hunne smarten te vergeten, wordt op sommige plantaadjen niet of ongeregeld uitgedeeld. - Wat de voortplanting der Negers betreft, iets dat zoo onmiddellijk de belangen des planters betreft, ook daaromtrent is hij veelal zorgeloos, en vergt gedurende de zwangerschap van de vrouw bovenmatigen arbeid, of te snelle hervatting des werks na de bevalling. De ongeregelde leefwijze veler Europeanen onttrekt ook de Negerinnen maar al te dikwijls aan hare bestemming - het huwelijk met hare lotgenooten - en bewerkt daardoor onevenredigheid der geslachten. Er is ook geene behoorlijke vroedkundige hulp op de plantaadjen. Over 't algemeen ziet het er met Genees- en Heelkunde jammerlijk uit. Chirurgijns zijn er, ja, doch veel te weinig (tien voor de gansche kolonie buiten de stad!) en doorgaans min kundig; hunne schaarschheid wordt door het weinige, dat de Directeuren der plantaadjen weten, of door de Dresnegers, (eene soort van Chirurgijnsjongens) zoo goed als het
gaan wil, verholpen. Men heeft dan nog zoogenaamde Dresmama's, Negerinnen, die voor kwakzalfsters spelen. De ziekenhuizen zijn allerellendigst ingerigt: zulk een ziekenhuis moet eene ware hel zijn, door donkerheid, rook, stank, benaauwdheid en vochtigheid. De geneesmiddelen zijn doorgaans krachteloos of bedorven. De meeste plantaadjen zijn met eenen Heelmeester in accoord; dat is, zij nemen er een voor eene vaste som jaarlijks aan; doch hij woont somtijds zoo ver van de plantaadje, dat hij meestal te laat komt, wanneer hij ontboden wordt (want dat de ziekten of

{==407==} {>>pagina-aanduiding<<}
toevallen, in Oost en West vaak zoo spoedig doodelijk, naar zijne wekelijksche komst niet wachten, spreekt van zelve). Somtijds heeft de Directeur der plantaadje reeds den lijder (gebrekkig) geholpen; de Heelmeester ziet dit, maar durft het niet afkeuren, om met den invloed hebbenden Directeur niet te breken, of deszelfs gunst voor de levering van jenever niet te verliezen (want de Surinaamsche Eskulapen zijn somtijds ook grossiers), of zelfs verbloemt hij wel door eene valsche opgave des Directeurs misdadige zorgeloosheid of onkunde, die een' armen zwarte het leven gekost heeft. Somtijds gaat de onmenschelijkheid dier Directeurs zoo verre, dat zij Negers, die over pijn in de schouders klagen, of zwangere vrouwen, honderd stokslagen op den rug laten geven! Loopen de kosten der genezing te hoog, dan heeft men wel eens de onbeschaamdheid, om tot den Heelmeester te zeggen: De Neger is mij zoo veel niet waard! - Heeft de verandering van klimaat aldaar alle menschelijk gevoel uit de borst van den Nederlander verbannen?
Tegen alle deze overtredingen der menschelijkheid nu slaat de Heer kuhn de noodige hulpmiddelen en verbeteringen voor, die men in het boek zelve moet nalezen. Mogt hetzelve dienen, om de Hooge Regering, en bovenal den menschlievenden Koning, oplettend te maken op deze schreeuwende misbruiken! Men heeft de pogingen om de slavernij af te schaffen, niet zonder reden, wel eens overdreven, voorbarig en zelfs wreed genoemd, daar de gevolgen daarvan (men denke slechts aan Haïti) onoverzienbaar zijn; maar moeten dan nu de kolonisten, de planters en hunne ondergeschikten van hunnen kant niet al het mogelijke doen, om de Negers als menschen, en niet als lastdieren, te behandelen? Zou het tegendeel niet - zoo het geenen opstand veroorzaakte, waartoe de thans verzwakte slavenmagt wel bezwaarlijk kracht en lust gevoelt - de Negerbevolking, die nu reeds jaarlijks geregeld afneemt, eindelijk doen uitsterven? Dan konden de Heeren Directeurs zelve op het veld of in den suikermolen aan het werk gaan, om de slagtoffers hunner nalatigheid of onmenschelijkheid te vervangen! - Doch genoeg over een onderwerp, waarover reeds zoo veel en zoo dikwerf geschreven is, en waaromtrent de Christelijke gezindte der Vrienden (Kwakers) zich zulke onsterfelijke verdiensten heeft verworven, en nog zoo onvermoeid hare pogingen ter verbetering aanwendt. Eere zij den braven en kundigen kuhn, die zoo vele misbruiken in het hart heeft durven aantasten!





{==408==} {>>pagina-aanduiding<<}

Denemarken in Tafereelen, door A. Andersen Feldborg. Uit het oorspronkelijk Engelsch. Met Platen. II Deelen. Ik ben een vriend van mijn land en deszelfs vrienden. Ivanhoe. Te Haarlem, bij de Wed. A. Loosjes, Pz. In gr. 8vo. XLIV en 460 bl. f 5-60.

Zonderling steekt het motto op den titel af bij de vermelding, dat dit werk door den Schrijver, een geboren Deen, geschreven is in het oorspronkelijk Engelsch, en bij hetgeen de Vertaler berigt, dat feldborg zijn vaderland ‘gaarne meer en meer verengelscht zag,’ en hier en daar den wensch ten toon spreidt, ‘dat het eigenlijke Denemarken steeds naauwer met Engeland verbonden worde.’ Waardoor de Engelschen zich zulk eene aanspraak op de toegenegenheid der Deenen verworven hebben, betuigen wij niet te weten. Wanneer wij denken aan het bombardement van Koppenhagen, en het wegnemen der Deensche vloot door de Engelschen in 1807, zouden wij des Schrijvers wensch naar zulk eene naauwe verbindtenis voor zijn vaderland met Grootbrittanje bijna aan dezelfde oorzaken toeschrijven, om welke sommige volken den Duivel aanbidden. Het werk zelf is nog meer nationaal Deensch, dan wij na de genoemde aankondiging konden verwachten. Het eerste in dit werk voorkomende stuk handelt, bij wijze van inleiding, over Thorvaldsen en de verdere Deensche kunstenaars, die in en buiten hun land thans in leven zijn. Aan schilders, bouwmeesters, graveurs en beeldhouwers valt hier eene eervolle melding te beurt. Vooral wordt aan thorvaldsen hulde toegebragt, en de lezer vindt aangaande dezen beroemden beeldhouwer hier verscheidene merkwaardige berigten. Vervolgens beginnen de zoogenaamde Tafereelen: De Sont. Het Kasteel Kroonenburg. Hamlet's Tuin. Omstreken van Elseneur. Fredensborg. Frederiksborg. Frederiksvaerk. Jaegerspriis. Oud Graf te Udleire. Frederikssund. Slangerup. Blauströd. Solleröd en OEveröd. Nye Mölle. Brede. Sorgenfrie. Frederiksdal. Het Meer
Bagsvaerd. Gientofte. Park van Jaegersborg. Charlottenlund. Evald's Heuvel. Koppenhagen. Domkerk van Roeskilde. Het Kasteel Vallöe. Bouwvallen van Koning Valdemar's Kasteel bij Vordinborg. Herlufsholm. Eindelijk ontvangt men eene Historische Schets der Deensche Letterkunde van 1588 tot op heden, benevens

{==409==} {>>pagina-aanduiding<<}
Bijvoegsels en Aanmerkingen van den Vertaler. Wij willen niet ontkennen, dat men in het werk veel merkwaardigs vindt over Denemarken, deszelfs belangrijkste steden, gebouwen, lustplaatsen en beroemde mannen. Vooral is hetgeen over thorvaldsen, holberg en tordenskiold wordt medegedeeld de lezing overwaardig. Maar of hetgeen wij hier ontvangen te regt met den naam Tafereelen bestempeld wordt, meenen wij te mogen betwijfelen. - In deze Nederduitsche uitgave zijn verscheidene platen van het oorspronkelijke werk weggelaten. Maar waartoe dan onder deze Tafereelen ook de zoodanige in de vertaling opgenomen, die, zonder de bij dezelve behoorende platen, van geene waarde zijn, en blijkbaar slechts tot geleide der afbeeldingen hebben gediend? De Vertaler, die voor het overige, zoo wel in de vertaling zelve als in de bijgevoegde aanmerkingen, blijken geeft van kunde en meer dan gewone belezenheid, kondigt dit werk aan, als een leesboek, dat meerendeels vermaakshalve in handen zal genomen worden. Maar, om aan deze bestemming te beantwoorden, zouden wij meenen, dat hetzelve in eenen anderen trant moest bewerkt zijn. Waarom wij dan ook dit werk meer aanbevelen om de bijdragen, die de beoefenaars der aardrijkskunde hier zullen vinden tot verrijking van hunne kennis aangaande Denemarken, dan wel om het onderhoudende der lezing.

Aanteekeningen gehouden op eene Reis om de Wereld; met het Fregat de Maria Reigersberg en de Korvet de Pollux, in de jaren 1824, 1825 en 1826. Met Platen. Door P. Troost, Gzn., Eersten Luitenant bij het Corps Mariniers van Z.M. den Koning der Nederlanden. Iste Stuk. Te Rotterdam, bij de Wed. J. Allart. 1829. In gr. 8vo. 226 Bl. Bij Inteekening f 3-65.

De reis, welke door den Schrijver mede werd gedaan, had ten doel, den aardbol om te zeilen, de Nederlandsche vlag te doen wapperen op plaatsen, waar zij sedert meer dan eene eeuw niet gezien was, en de belangen van den vaderlandschen handel, en bijzonder die der van wege onzen Koning opgerigte Handelmaatschappij, zoo veel mogelijk in andere wereldstreken te bevorderen. Na zijne terugkomst in het vaderland werd de Schrijver door vrienden en bekenden aange-
{==410==} {>>pagina-aanduiding<<}
spoord, om zijne aanteekeningen, op deze reis gehouden, mede te deelen; en het is door de uitgave van het thans aangekondigde werk, hetwelk in twee stukken volledig zal zijn, dat hij aan deze aansporing voldoet.
Eene reis rondom den aardbol, (wij verkiezen deze uitdrukking boven die eener reis om de wereld) met het reeds genoemde doel ondernomen, moet van zelf belangrijke zaken en gebeurtenissen aan de behandeling van den Schrijver aanbieden. De vaart naar de Kanarische Eilanden en het verblijf op Teneriffe levert wel niet veel nieuws op, maar laat zich, zóó als de Schrijver verhaalt, met genoegen lezen. Van meer belang is echter hetgeen aangaande de kust van Guiné wordt berigt, waar de reizigers eenigen tijd op de Nederlandsche bezitting St. George del Mina vertoefden. Over Montevideo, Valparaiso, Lima en andere Zuidamerikaansche plaatsen wordt al datgene vermeld, hetwelk de aandacht van den reiziger tot zich trok.
In dit eerste stuk wordt het verhaal voortgezet tot op de aankomst op Nukahiwa, een der Zuidzeeëilanden, waar zoo wel de nog in den wilden natuurstaat verkeerende bevolking, als de voortbrengselen en gesteldheid van het eiland, aan den Schrijver ruime stof oplevert; gelijk wij dan ook van hetzelve en van het verblijf aldaar een uitvoerig verhaal vinden. Ofschoon zulk eene reis, beschreven door eenen Geleerde ex professo, misschien voor de wetenschappen meer grondige resultaten zou verschaft hebben, is het nogtans voor den gewonen lezer niet onaangenaam, zich bezig te houden met het verhaal van eenen reiziger, die, eenvoudig voorgelicht door zijn gezond verstand en weetgierigheid, zulke zaken opmerkt en beschrijft, die anders al dikwerf als bekend worden voorondersteld. Wanneer wij dit boek aanmerken als den arbeid van een enkel persoon, dan kunnen wij niet nalaten te wenschen, dat ieder reiziger zulk een loffelijk gebruik maakte van de gelegenheid, die zich hem aanbiedt, om bijdragen op te zamelen tot verrijking van land- en volkenkunde. Daarenboven de vaderlandlievende gezindheid van den Schrijver, het duidelijke van zijne voordragt, en zelfs de fraaije steendrukplaten, bevelen dit werk nog meer aan, en zullen voorzeker deszelfs lezing veraangenamen.


{==411==} {>>pagina-aanduiding<<}

Zwitsersche Vertellingen, naar het Hoogduitsch van H. Zschokke. Te Amsterdam, bij J.C. van Kesteren. 1829. In gr. 8vo. 294 Bl. f 2-75.

Omdat een Zwitser het boek schreef, en niet omdat de inhoud op Zwitserland betrekking heeft, schijnt de naam van Zwitsersche Vertellingen gekozen te zijn. ‘Zoo zij aan onze landgenooten bevallen,’ zegt de Vertaler in het Voorberigt, ‘zal weldra een tweede bundel, niet minder belangrijk en onderhoudend, dan deze, het licht zien.’ Dat de Vertellingen onderhoudend zijn, erkent Rec. gaarne, doch vindt dezelve niet zoo bijzonder belangrijk. Lezers en lezeressen, die voornamelijk om zich te vermaken een boek in handen nemen, zullen hetzelve met genoegen doorbladeren.
Nikolaas, of weet men wie regeert? is de titel van het eerste stuk. Het behelst eene schets van hofkabalen onder de regering van lodewijk XV, die zich door eene Madame de pompadour liet beheerschen. De leering komt hierop neder, dat kleine oorzaken dikwijls groote gevolgen hebben, of dat zij, die meenen te besturen, dikwerf door anderen bestuurd worden. Deze vertelling eindigt met de volgende woorden: ‘De Koning kan niet alles weten; hij moet zich tot anderen wenden. Deze, de Ministers, de Kanselier, de Directeurs-generaal, de Secretarissen van Staat, weten even veel, en beroepen zich op de Gouverneurs der Provinciën. Deze ontvangen inlichting weder van de Burgemeesters en ondergeschikte ambtenaars, die, op hunne beurt, het nog uit lagere bronnen putten; en, alles wel beschouwd, zijn het arme schrijvers, kleine dorpsdwingelanden, afgevaardigden zonder kunde en dikwijls zonder goeden wil, die de bouwstoffen leveren, volgens welke men regeert.’ Helaas! - Mariette, of de gebrokene Vaas, heeft niet veel te beduiden. - Jonathan frock, een zeer zonderling karakter, heeft veel goeds, maar ook stellingen, op welke men gegronde aanmerkingen kan maken. Waarom laat de Schrijver hem, zonder wederlegging, met vuur spreken over de Mahomedaansche Godsdienst, en van de deugden, welke men meer onder de volgelingen van den Profeet van Medina, dan onder de Christenen aantreft? Waartoe zulke magtspreuken in een boek, dat misschien door onervarene jeugd meest gelezen zal worden? Wat voorts de zoogenaamde verlichte Jood daar

{==412==} {>>pagina-aanduiding<<}
redekavelt, over de verschillende gezindten onder de Christenen, is ten deele overdreven, ten deele onwaar. In onze dagen behoeft zich niemand van alle Kerkgenootschappen af te zonderen, uit hoofde van onverdraagzamen sektengeest. Rec. meent hen te moeten wantrouwen, die zoo wijs willen zijn, dat zij nergens verkiezen te behooren. En dan de vraag, die bij herhaling voorkomt: ‘Ging christus in de Roomsche, Lutersche of Hervormde kerk? - indien christus op aarde terugkwam, zou hij tot de Roomsche of Grieksche kerk behooren, Lutersch of een navolger van calvinus zijn?’ - deze klinkt vreemd en eenigzins oneerbiedig. Daar is onderscheid tusschen verdraagzaamheid en onverschilligheid omtrent leerbegrippen. De Schrijver legt een' der sprekers de woorden in den mond: Er staat geschreven: gij zult hen aan hunne werken kennen; Rec. daarentegen herinnert, dat er geschreven staat: Het Evangelie is eene kracht Gods tot zaligheid voor ieder, die gelooft. - De oude Tante zal, ja, misschien doen lagchen, maar had liever niet geplaatst moeten worden; of zal het voorbeeld van Doctor falk leeren, dat men zich wel van leugen en bedrog mag bedienen, om zich te verrijken? - De Oudejaars-nacht zal den leeslust wel opgewekt houden tot het einde toe. Prins julius, des avonds zich gemaskerd van het bal op straat begeven hebbende, ontmoet philip, den nachtwacht, heeft den inval, om met dien van kleeding te wisselen, en wil in zijne plaats de wacht een paar uren waarnemen. Philip zal in de kroeg zoo lang wachten, maar wordt door een ander masker op het bal gebragt. Daar voor Prins julius
gehouden, heeft hij zonderlinge ontmoetingen, en weet meesterlijk den jongen Prins te spelen. De wezenlijke Prins brengt door zijne grappen de stad in beweging, doch weet eindelijk, in den hoogsten nood, voor zich en zijnen plaatsvervanger, eene gelukkige uitkomst te bewerken bij zijnen vader.
Rec. zou aan de eerste en laatste Vertelling de voorkeur geven. De vertaling is over het geheel vloeijend. Die de bloemen nederlag (legde) is zeker eene druksout. Het portret van mariette versiert het titelblad.


{==413==} {>>pagina-aanduiding<<}

Tafereelen uit het Rijk der Waarheid en Verdichting. Te Rotterdam, bij de Wed. J. Allart. 1829. In gr. 8vo. 282 Bl. f 2-50.

Waarom dit boek wordt aangeboden, blijkt uit des Schrijvers eigene bekentenis: Zoo ter verbetering mijner tijdelijke omstandigheden, als oefeningshalve, zien deze weinige bladen het licht. Het is dus niet de gewone verontschuldiging - dringend verzoek van vrienden. Wat de Schrijver wilde leveren, duidt hij voorts aan met de volgende woorden: Huiselijke tafereelen, tot grondslag hebbende een of ander beroemd persoon, of merkwaardige gebeurtenis, uit de Geschiedenis ontleend, en in een meer of min Romantisch gewaad gestoken. Vijf verhalen komen hier voor, welke, ten deele althans, van geschiedkundigen inhoud zijn. Het eerste, olympia getiteld, betreft een' geheimen minnehandel van lodewijk XIV. Het tweede, amelia van lancaster, stelt eduard IV, Koning van Engeland, in gunstiger licht, dan hij anders bekend is. Het derde, willem karel bloys van treslong en paulina pachieco, een verhaal uit de zestiende eeuw, op den strijd onzer voorvaderen tegen het geweld van Spanje betrekking hebbende, zal bij den Nederlander welligt de meeste belangstelling wekken. Het vierde, De Kroonprins, Don (Dom) pedro en gabrielle lorenzo, laat, ten opzigte van waarschijnlijkheid, hier en daar wel iets te wenschen over. Hetzelfde zou men kunnen zeggen van het laatste, De Hertogin de la vriellière en de Ridder de montfaucon. Een geheim huwelijk is het onderwerp.
Lezers en lezerssen, die het romaneske beminnen, zullen dit boek, gelijk zoo vele anderen, met genoegen lezen. Kunnen zij er niet veel nut uit trekken, daar komt echter niets in voor, dat regtstreeks schade zal aanbrengen; ten zij het misschien gevaarlijk ware, te veel in eene denkbeeldige wereld te zweven. De hoofdpersonen in deze verhalen zijn allen dengdzaam; op reine liefde komt alles neder, en een gewenscht huwelijk is telkens het gevolg. In de werkelijke wereld loopen de dingen niet altijd zoo geheel naar den wensch der gelieven. Taal en stijl zijn tamelijk goed, enkele onnaauwkeurigheden uitgezonderd, b.v. bl. 42 hunne (hare) harten, bl. 158 smeedden (de), en het (den) zadel.

Drie Vertoogen over het Hooger Onderwijs; door een' welmeenenden Opmerker. Te 's Gravenhage, bij A. Kloots. 1830. In gr. 8vo. VI en 77 bl. f :-90.

Deze Opmerker, die het, volgens eigen zeggen, wel meent, levert hier drie Vertoogen. I. Over de Inrigting der Gymna-
{==414==} {>>pagina-aanduiding<<}
siën naar den geest van dezen tijd, bl. 1-34. II. Middelen, ter bevordering van het doel der Hoogescholen, bl. 35-56. III. Middelen, ter bevordering van naarstigheid op de Nederlandsche Hoogescholen, bl. 57-77.
Deze Opmerker is de gezonde deelen met stilzwijen voorbijgegaan, om zich alleen met de zieke op te houden, Voorber. bl. IV. Dat is goed en wel. Maar hij brengt ook het gezonde onder de kuur, en wil bijna alles van zijne plaats zetten. Onze inrigtingen, die, als menschelijk werk, voor verbetering vatbaar blijven, zijn zoo kwaad niet, als men schreeuwt. Onze Jongelingschap, welke de Akademie verlaat, kan, over het algemeen, met de buitenlandsche wel monsteren. Dit bewijst wel niet, dat men nu bij het oude moet blijven; maar het zegt ons toch, dat wij niet alles nieuw moeten maken. Een Wondarts handelt wèl, wanneer hij, om de zieke deelen te herstellen, het gansche ligchaam aan zijne kuur onderwerpt; maar een Geneesmeester zou zeer zeker tegenwerking ondervinden, wanneer hij om éénen zieke al de gezonden in betzelfde huis aan denzelfden leefregel binden wilde, tot dat alles gezond is. Deze Opmerker schijnt ons toe, eer de Geneesmeester, dan de Wondarts te zijn. Hieruit kan men nagenoeg zien, wat, naar onze gedachten, 's mans Vertoogen kunnen of zullen uitwerken.

Proeve tegen de verbastering der Nederlandsche Taal, door beschaafde Nederlanders; benevens eenige Bijlagen; door eenen Duitschen Beminnaar der Nederlandsche Volkstaal. Te Zutphen, bij W.C. Wansleven. 1829. In gr. 8vo. 56 Bl. f :-60.

Wederom eene bijdrage tot teregtwijzing van een groot gedeelte van onzen landaard ten aanzien van deszelfs neiging, om, ook daar, waar onze moedertaal overvloedigen rijkdom bezit, zich bij voorkeur van vreemde en vooral Fransche woorden en spreekwijzen te bedienen; eene bijdrage, die te meer opmerking verdient, omdat zij afkomstig is van eenen Duitschen beminnaar der Nederlandsche volkstaal. Sinds zevenentwintig jaren woonde de Schrijver in Nederland, en leerde deszelfs taal, karakter en inrigtingen van zulk eene gunstige zijde kennen, dat hij Nederland als zijn tweede vaderland zegent, en vooral van ganscher harte deelt in den lof, welken men der rijke en beschaafde Nederlandsche taal zoo ruimschoots toezwaait. Des te meer jammert het den Schrijver, dat zoo vele Nederlanders, inzonderheid van de aanzienlijke en meest beschaafde standen, hunne eigene moedertaal deerlijk verbasteren, door hunne gesprekken en brieven te laten overvloeijen van vreemde, inzonderheid Fransche inmengsels. Van zoodatig eene spreek- en schrijfwijze geeft de Schrijver staaltjes als het volgende: ‘Ik zag met een extraordinair genoegen, dat Uw Ed. op de groote reis zeer weinig fatigues en desastres, maar des te meer agrément gehad heeft, en in goeden welstand geretourneerd is. Ook

{==415==} {>>pagina-aanduiding<<}
kan ik de groote blijdschap van Uwen ouden Heer, over Uw gelukkig arrivement, zeer wel penetreren.’ enz. Om het bespottelijke van deze gewoonte te duidelijker te doen gevoelen, vraagt de Schrijver, hoe wij Nederlanders er over zouden oordeelen, indien eens beschaafde Franschen er eenen zoogenaamden bon-ton in stelden, om op gelijke wijze een aantal Nederlandsche woorden in hunne taal te vlechten, bij voorbeeld aldus: ‘Quoiqu'etant encore jongue, je me slatte d'avoir assez de verstande pour me faire independant. Ce n'est pour la grappe, mais de tout mon harte,’ enz. Nadat de Schrijver door deze en meer andere voorbeelden en redeneringen het ongerijmde van de door hem gegispte gewoonte, om bij voorkeur bastaardwoorden te gebruiken, heeft ten toon gesteld, wekt hij ieder' Nederlander op, om dadelijk mede te werken tot derzelver afschaffing. Als de meest geschikte middelen tot bereiking van dit doel stelt de Schrijver voor, dat elk vriend der zuivere volkstaal de bastaardwoorden, zoo veel mogelijk, vermijde; dat de jeugd zorgvuldig worde geoesend in het zuiver spreken en schrijven der vaderlandsche taal; dat de onderscheidene regtbanken en besturen in kerk en staat door hun voorbeeld toonen prijs te stellen op eene zuivere volkstaal; eene doelmatige verhandeling over de schoonheid en rijkdom der Nederlandsche taal, behelzende eene opgave van vaderlandsche woorden, die, ofschoon in vergetelheid geraakt, waardig zijn hunne plaats te hernemen, - van zulke uitheemsche woorden, aan welke men het burgerregt zou mogen toestaan, en eene bepaling van de wijze, op welke zulke overgenomene woorden zouden behooren uitgesproken en geschreven te worden; en eindelijk eene regtstreeksche medewerking van letterkundige Genootschappen en van
onzen geëerbiedigden Koning zelven. De Schrijver besluit zijnen arbeid met eenige bijlagen, vroeger reeds geplaatst in het Mengelwerk van de Arnhemsche Courant, over Complimenten en Papa en Mama, benevens het stukje de Vadernaam, overgenomen uit de Gedichten van tollens. - De Schrijver toont, niettegenstaande zijne levendige belangstelling in den bloei van onze taal, geen vriend te zijn van overdrijving, en gaat steeds met bezadigdheid te werk in het behandelen van zijn onderwerp. Voor hen, die in deze zaak overtuiging noodig hebben, en zich willen laten overtuigen, gelooven wij, dat deze Proeve tot overtuiging genoegzaam is; terwijl zij tevens, door luimige voordragt en geoorloofde scherts, een aangenaam onderhoud kan verschaffen.




Spreuken van Salomo voor de Jeugd. Door N. Swart. IIde Stukje. Te Delft, bij B. Bruins. In kl. 8vo. 160 Bl. f 1-20.

Van het eerste stukje hebben wij, met grond, eene gunstige aankondiging in dit Tijdschrift gedaan. Dit tweede stukje verdient geene mindere aanprijzing. De Spreuken, hier behandeld, geven wij in die orde op, welke door swart in derzelver ontwikkeling en toepassing gevolgd is. Bij het nalezen van

{==416==} {>>pagina-aanduiding<<}
dezelve in den Bijbel zal de Lezer zich gemakkelijk overtuigen, dat de gedane keus zeer gepast is. H. XIII:17 en 20. - vs. 19. - H. XIV:8. - vs. 12, 13, 15, 17, 20. - vs. 21. - vs. 22. - vs. 23. - vs. 24, 26, 27, 30, 32, 33. - H. XV:1, 2, 4, 7. - vs. 6, 8 en 10. - vs. 11. - vs. 12. - vs. 19. - vs. 21 en 24. - vs. 33, en H. XVI:4 en 6. - vs. 7 en 13. - vs. 33.
De uitvoering van het voorgestelde plan is, zoo als men het van swart verwacht. Niemand zal zich hierin te leur gesteld vinden, zelfs na het lezen van den Salomo door van der palm. De Jeugd van beiderlei kunne heeft in de beide stukjes eene goede handleiding, om veel kwaads te leeren vermijden, veel goeds te volgen.
In onze schatting is dit tweede stukje vooral niet minder dan het eerste. De voorbeelden, ontleend uit den Bijbel, en meest alle schoon ontwikkeld, maken dit stukje meer algemeen bruikbaar nog, dan het vorige, en bevorderen daarenboven de lezing des geheelen Bijbels. De Heer swart houde ons deze aanmerking ten goede. Voorbeelden uit de Vaderlandsche Geschiedenis zijn hoogst nuttig; maar, zonder uitvoerige aanhaling, in de bijzonderheden doorgaans niet zoo bekend als de Bijbelsche, van welke de bron voor allen, beschaafden en minder beschaafden, meer, dan de Vaderlandsche Geschiedenis, toegankelijk is.






Piae Memoriae Viri clarissimi C.F. van Eck, Theol. et Lit. Belg. in illustri Daventriensium Athenaeo Professoris, defuncti die XI Martii 1830, dicavit H. Weytingh, Ph. Th. Mag. Litt. Hum. Doctor, Gymnasii Campensis Rector. Campis, apud W.J. Tibout. 1830. 8vo. pp. 8. f :-25.

Aan de vereerende Nagedachtenis van C. Fransen van Eck, enz. toegewijd door H. Weytingh, enz. Kampen, bij W.J. Tibout. f :-25.

Met zoo veel genoegen, als het onderwerp toelaat, hebben wij deze verzen van den bekwamen weytingh, vooral het Latijnsche, gelezen. Hetzelve is ons los en gemakkelijk, natuurlijk en gevoelig voorgekomen. Er is wel iets slepends in, door de lange volzinnen en den uitvoerigen aanhef vooral. Maar, daar het alles goed te huis komt, en de latiniteit, in kleur en geur, ons is voorgekomen niet berispelijk te wezen, verblijden wij ons inderdaad, dat de hoogverdienstelijke van eck, onder anderen, in dezen zijnen meer dan veertigjarigen vriend zulk een waardig lof- en lijkzanger gevonden heeft.
Ook de Hollandsche navolging, van den man zelven, is zoo goed, als men dergelijk iets wenschen en wachten mag. Althans de vrienden des overledenen zullen het, bij gebrek aan toegang tot het oorspronkelijke, met genoegen lezen.
Moge de geest en gedachtenis des afgestorvenen, zoo waardiglijk vereerd, ook na zijnen dood nog veel geestelijken zegen en genot verspreiden!

No. VII. Boekbesch. bl. 313, reg. 7, lees: Taalgeleerde.

- VIII. - bl. 367, laatste reg. lees: didicere.





{==417==} {>>pagina-aanduiding<<}

Boekbeschouwing.

Leerredenen, door W.A. van Hengel. IIIde Deel. Te Amsterdam, bij J. van der Hey en Zoon. In gr. 8vo. VIII, 356 Bl. f 3-60.

Hetgeen vroeger tot lof van 's mans Leerredenen gezegd is, kunnen wij als herhaald ook voor dit Deel den Lezer herinneren. Het karakter dier opstellen van den Professor is reeds genoeg en gunstig bekend. Hierin ligt eene der redenen, waarom wij nu eerst van dezelve gewagen. Hetgeen door ons Vaderlandsche Letteroeff. voor 1827. No. 7. bl. 265-269, over den tweeden bundel gezegd is, kon reeds bij voorraad ook dit Deel aanbevelen. Wie de twee eerste Deelen bezat, had reeds aan zijn' eigen wensch voldaan, om ook dit Deel te bezitten, vóórdat nog eenige aankondiging van hetzelve geschied was.
De onderwerpen zijn niet minder belangrijk, dan in de voorgaande Deelen, en even goed en voortreffelijk behandeld. I. De bekeering van Paulus als een buitengewoon werk van Gods genade, ook ten onzen nutte daargesteld. Naar 1 Cor. XV:10. II. De vrolijke vooruitzigten, welke de Heer aan zijne vereerders opent, terwijl Hij aan derzelver nieuwsgierigheid weigert te voldoen. Hand. I:6-8. III. De hooge waarde van het Evangelie, blijkbaar in het verhoor van Paulus, bij Festus en Agrippa. Hand. XXVI:24-32. IV. Jezus Christus, als het ware licht der wereld. Jo. I:9. V. Het in gedachtenis houden van 's Heilands opwekking uit den dood. 2 Timoth. II:8. VI. De laatste last van Christus aan zijne leerlingen tot algemeene verkondiging van het Evangelie. Marc. XVI:15. VII. Beschouwing van den mensch, als het grootste toonbeeld van Gods heerlijkheid. Psalm VIII. VIII. 's Menschen godsdienstig gevoel bij de beschouwing der Natuur. Psalm XIX:1-7.

{==418==} {>>pagina-aanduiding<<}
IX. 's Menschen godsdienstig gevoel bij het gehoor van Gods woord in den Bijbel. Psalm XIX:8-15. X. David, als een navolgenswaardig voorbeeld voor den Christen onder het genot van Gods zegeningen. Psalm XXIII. XI. 's Menschen regtmatige zorg voor de belangen van zijnen geest. Luc. X:38-42. XII. De Christelijke liefde. 1 Cor. XIII. Deze Leerrede is een schoon model voor Bijbeloefeningen. ‘De voorgelezen woorden (bl. 286) bevatten buiten alle tegenspraak eene der schoonste plaatsen van het Nieuwe Testament. Wie uwer, M.H.! voelt geen verlangen, zoo wel om deze woorden regt te verstaan, als om derzelver overdenking ten nutte te maken voor zijn hart en zijnen wandel? Doch hoe zal ik de uitgebreide taak, welke ik op mij genomen heb, behoorlijk afdoen? Ik zie er geen ander middel toe, dan dat ik mij van alle uitweiding onthoude, en den Apostel op den voet volge. Vergunt mij dus uwe aandacht, als ik u, naar aanleiding van den tekst, de Christelijke liefde, vooreerst in derzelver noodwendigheid, ten tweede in derzelver hoedanigheid, ten derde in derzelver onvergankelijkheid voorstelle.’ Eenvoudiger kon dit hoofdstuk niet worden behandeld. De verdeeling ligt geheel in den tekst. De ontwikkeling is ook van dien aard, dat men telkens hoort, wat paulus zegt, en dat men niet, gelijk vele Bijbeloefenaars deze groote fout niet schijnen te kunnen ontwijken, den Uitlegger over de taal des Apostels hoort spreken en handelen. Dezen noodigen wenk geven wij aan zulke Bijbeloefenaars, die hun werk meenen gemakkelijk te moeten afdoen, zoo als dan ook hunne Bijbeloefeningen meestal ligt en digt werk zijn. XIII. Gedachtenisviering van de ons door God bewezene weldadigheid. Psalm CXVI:2. Een model voor goede
oudejaarspreken. XIV. 's Heilands last aan de Apostelen, om met de prediking van het Evangelie te Jeruzalem te beginnen. Luc. XXIV:47b.
Deze Leerredenen verdienen de gestadige navraag, wel-
{==419==} {>>pagina-aanduiding<<}
ke reeds voor de vroegere Deelen eenen herdruk heeft noodzakelijk gemaakt. Verdere aanprijzing behoeft dit werk van van hengel niet.




Dissertatio Theologica inauguralis, de Paulli, ad Presbyteros Ephesiacos, oratione valedictoria. (Actt. App. C. XX. Sect. 18 seqq.) quam pro - - - publico et solenni examini submittit Carolus Lucius Petrus Metelerkamp, e pago Wassenaar, Hollandus. Trajecti ad Rhen. ex officina Paddenburgii et Soc. 1829. Formâ 8vâ. Pagg. VIII et 183.

Deze Doctorale Dissertatie zal, even als die van huydecoper, hoewel niet breedvoerig, door ons vermeld worden. Het onderwerp, de Afscheidsrede van Paulus aan de Ouderlingen te Efeze, Hand. XX:18 volgg., is voor zulk eene Verhandeling zeer geschikt.
Den hoofdinhoud zullen wij opgeven, te gelijk met eene enkele aanmerking, tot welke wij aanleiding bekomen. De Inleiding handelt, bl. 1-7, over Efeze, den toestand der Gemeente aldaar, enz. Daarop verdeelt zich deze Verhandeling zeer gemakkelijk. Eerste deel, oordeel- en uitlegkundige behandeling dezer Redevoering van Paulus, bl. 8-116. Het tweede deel beschouwt deze, als wezenlijk van Paulus afkomstig, en zeer voortreffelijk, bl. 116-180.
Het eerste deel heeft wederom twee onderdeelen; sectio prior, Critica annotatio, pag. 8-44. Na aftrek der bladzijden 13-41, besteed aan het oordeelkundig onderzoek over vs. 28, blijft er weinige ruimte voor de andere lezingen over, welke ook op zichzelve van geen gewigt zijn. Des te belangrijker is de lezing in dat vers, welke de uitvoerigheid ten volle verdient, door metelerkamp aan haar besteed. Met eenigen weêrzin lezen wij pag. 24, 25: ‘Sed quis non perspicit, summum Criticum (griesb.), disputandi ardore abreptum, iniquius hie judicasse.’ Wij zien dit niet door,

{==420==} {>>pagina-aanduiding<<}
en om dit te willen zien, moet men geen brillen aannemen, die, hoe gretig ook aangeboden, alles scheef voorstellen. Of zulke brillen met of zonder opzet scheef geslepen zijn, achten wij niet der moeite waardig aan te wijzen. Griesbach, hoe weinig hij als Exegeet verdient gevolgd te worden, zal in de Kritiek met paulus en gabler gezag behouden bij hen, die niet partium studio aut disputandi ardore abrepti sunt. Wij zijn niet in het geloof, dat de gewone lezing de echte is; omdat al de plaatsen, geene uitgezonderd, welke op de Ariaansche gevoelens zelfs van verre betrekking hebben, in de Handschriften en bij de Kerkvaders uit de zoogenoemde regtzinnige Kerk verknoeid zijn, men vergeve ons dit woord! Want piae fraudes zijn ook fraudes. Het piae bewijst slechts, dat men dezulken niet vertrouwen moet, die zoo spreken. En deze zijn het, die ons al die fraaije (si Dîs placet) verbeteringen gegeven hebben. Hieruit zou een kritische regel ontstaan, die veilig te volgen is, en alles beter zou voorstellen, dan de brillen, door quasi regtzinnigen geslepen. Met deze aanmerking wijzen wij den Doctor eene fout aan, die hij niet zelf begaan, maar van anderen onbedachtzaam overgenomen heeft. Voor het overige toont dit geheele onderzoek, dat de Doctor, zonder bril, zelf beter zou gezien hebben.
Sectio altera, Exegetica annotatio, pag. 45-116. De Schrijver volgt Paulus in zijne Redevoering op den voet, en geeft overal de noodige opheldering, met welke men meestal tevreden is. Dit stuk toont, dat metelerkamp, bij genoegzame kennis aan anderer gevoelens, juiste keuze doet, en zijn aangenomen of eigen gevoelen voldingend weet te staven. Voor Bijbelsche uitlegkunde is het van gewigt, dat hier Dictaten van ruhnkenius worden medegedeeld. Deze zijn den Schrijver door Prof. bouman verstrekt, en hierdoor kon metelerkamp vertrouwen bij den Lezer grooten dank te zullen behalen. Wat van ruhnkenius komt, is altijd dien grooten naam waardig. Met andere Profes-
{==421==} {>>pagina-aanduiding<<}
soren, die hunne Dictaten voor Studenten, niet voor het Publiek in de pen geven, moet men anders, dan met ruhnkenius, handelen. Hier hebben wij verpligting aan bouman zoo wel, als aan metelerkamp. Meer zeggen wij van deze sectio niet. De gegevene verklaringen moeten wij aan anderen ter toetsing overlaten. Ons ontbreekt tot derzelver opzettelijke en eenigzins uitvoerige behandeling in de Letteroefeningen ruimte.
Ook het tweede deel heeft twee onderdeelen. Sectio prior, de orationis origine vere Paullina. ‘Dat Grieksche en Romeinsche Geschiedschrijvers hun, wier leven en daden zij verhaalden, niet zelden redevoeringen hebben in den mond gelegd, welke zij dus niet gehouden hebben, is algemeen bekend. Daarom hebben sommigen der latere Godgeleerden hetzelfde beweerd, aangaande de Schrijvers van het N.V., die redevoeringen van Jezus of Apostelen vermelden.’ Uit deze woorden des Schrijvers ziet men, tegen welk gevoelen metelerkamp in deze sectio zich verzet. Hij doet dit op zulk eene wijze, dat hij, na eenige algemeene aanmerkingen, pag. 119-126, eerst eenige woorden en spreekwijzen in deze Redevoering en in de Brieven van Paulus vergelijkt pag. 127-149, en ten tweede de zaken, die zoo wel in deze Redevoering, als in de Brieven van Paulus behandeld worden, pag. 150-164.
Sectio altera, de orationis praestantia atque, ex ea elucescente, Paulli indole. Met de eigene woorden des Schrijvers zullen wij, zoo kort mogelijk, den inhoud dezer sectio opgeven. ‘Paullus, hac oratione habendâ, diversis simul functus est officiis, quorum aliis satisfacere vellet, et vero egregie satisfecerit, sine aliorum neglectu.’ Scilicet. ‘Paullus et dilectissimum sibi coetum curavit, nec tamen iter Hierosolymitanum distulit.’ Pag. 165-168. ‘Ex ipsius orationis argumento elucescit, quam promptus ac paratus Apostolus esset ad ea omnia, quamvis difficilia, peragenda, quibus faciendis Deo Christoque obsequium praestare posset.’ Pag. 168 seq. ‘Sed etiam tenerrimo erga coetum Ephe-
{==422==} {>>pagina-aanduiding<<}
fiacum fuisse Paullum amore, hujus oratio luculentissime testatur.’ Pag. 170 feq. ‘Sed talem etiam hic Virum loquentem audimus, qui approbantis conscientiae testimonio fretus, vitae suae anteactae honesto cum candore recordetur, aliosque, ut ejusdem recordentur, invitare non dubitat.’ Pag. 172. ‘Summa tamen ipsius modestia in oratione cernitur.’ Pag. 173. ‘Inprimis spectanda hic est: in Paullo dicente magnitudo animi.’ Pag. 174 seq. ‘Invicta constantia.’ Pag. 175. ‘Magna sapientia.’ Pag. 177. ‘Eloquentia.’ Pag. 178. Dit alles wordt uit de Redevoering zelve aangetoond, op eene allezins bevredigende wijze.
Dit ons verslag aangaande deze Verhandeling zal, behoudens onze kritische aanmerking over vs. 28, den Lezer genoegzaam overtuigen, dat metelerkamp, op dezen voet voortgaande, Doctor in de Godgeleerdheid zal zijn, niet enkel heeten.

Zamenstel der Christelijke Zedekunde, door Dr. Frans Volkmar Reinhard, enz. Naar de laatste, vermeerderde en verbeterde Hoogduitsche Uitgaaf. IVde en Vde Deel. Te Deventer en Franeker, bij A.J. van den Sigtenhorst en G. Ypma. 1829. In gr. 8vo. Te zamen 1029 bl. f 8-. Bij Inteek. f 6-:

Ons houdende aan hetgeen wij tot lof van dit voortreffelijk werk vroeger hebben gezegd, (Vaderl. Letteroeff. 1828. bl. 616-618. en 1830. bl. 7, 8.) voldoen wij aan onze belofte, om de verschijnende Deelen zoo spoedig aan te kondigen, als wij daartoe in de gelegenheid zullen worden gesteld. Volgens aankondigingen in de Couranten, staat de Inteekening nog altijd open voor volgende Deelen. Eene spoedige aankondiging, bij welke de uitmuntende uitvoering telkens vermeld wordt, is misschien nuttig, om nog Inteekenaars te winnen, die aan alles gemakkelijk bemerken kunnen, dat een werk, uit zulk eene hand als van molhuysen en in zulke han-
{==423==} {>>pagina-aanduiding<<}
den als van de Uitgevers, eens op vasten prijs gesteld, weinig doet verwachten, dat het eenmaal tot verminderden prijs zal worden uitgegeven. Het werk van reinhard zal wel altijd klassiek blijven. Zulke werken, als dit Zedekundig Zamenstel is, worden door geene nieuwtjes van den dag verdrongen.
Met het vijfde Deel dezer vertaling is van de oorspronkelijke Moral het derde Deel, volgens de vierde uitgaaf van 1807, geheel afgeleverd. De Heer molhuysen heeft minder in het vierde dan in het vijfde Deel hier en daar aanteekeningen medegedeeld, meestal dienende om geschriften aan te wijzen, die uitgekomen zijn, sedert reinhard dit gedeelte van zijn werk bearbeid en uitgegeven heeft. Zulke aanteekeningen verlangt men meer; want de door reinhard aangehaalde schriften, voor zoo verre zij niet klassiek zijn, geraken zoo ligt buiten omloop. Aankomelingen verlangen aanwijzing van hetgeen voor hen verkrijgbaar is. Wij zeggen dit niet zoo zeer tot berisping, maar om molhuysen uit te lokken tot het maken van vele dergelijke aanteekeningen, als vooral in het vijfde Deel te vinden zijn.
Tot onze blijdschap lazen wij onlangs, dat molhuysen tot Bibliothecaris van de boekerij te Deventer is aangesteld. Hiermede wenschen wij hem geluk. En indien hij, die zijne vertaling zekerlijk niet als een opus operatum beschouwt, hierdoor zich in staat gevoelt, om de noodige aanwijzingen te doen bij §§ 479-500, dan zal deze zijne aanstelling voor velen nuttig zijn, en zijne geheel afgewerkte vertaling een voordeel hebben boven het oorspronkelijke van reinhard, die door den dood verhinderd werd, dit gedeelte van zijn werk af te doen. In de verte laten wij slechts zien, waarop wij hopen. Verzoeken durven wij niet. Het is toch moeijelijker, bij eens anders werk het noodige aan te teekenen, al heeft men beschikking over de uitmuntendste boekerij, dan bij eigen werk de gebruikte bronnen voor het grootste gedeelte zelf te noemen. Molhuy-
{==424==} {>>pagina-aanduiding<<}
sen geve, wat hij kan, en het Nederlandsche werk zal hierdoor bij het oorspronkelijke iets, zoo niet veel, vooruit hebben.




Leesboek over de Bijbelsche Geschiedenissen, vooral voor meestgeoefenden; door Isaäc Prins, Predikant te Amsterdam. IIIde Stuk. Behelzende, behalve de Geschiedenissen des N.V., ook een beknopt Overzigt van de voornaamste Gebeurtenissen in de Christelijke Kerk. Te Amsterdam, bij W. Brave. 1829. In gr. 8vo. XXXIII en 364 bl. f 2-50.

Met dit Deel is het voortreffelijke Leesboek afgewerkt, dat de Eerw. prins over de Bijbelsche Geschiedenissen wilde in het licht geven. Met het afwerken van die taak wenschen wij den Schrijver, maar nog meer het Publiek geluk, dat nu eene uitmuntende handleiding bezit, om zich van de voortreffelijkheid en Goddelijkheid des bijbelschen Christendoms telkens vaster te overtuigen. Wie met het onderwerp, dat in dit derde Stuk afgehandeld wordt, maar eenigzins bekend is, zal ligtelijk beseffen, hoe moeijelijk het is, zoo vele zaken, zoo beknopt en volledig, als hier geschiedt, te ontwikkelen, al schijnt die taak, nu zij door prins is afgewerkt, zoo vele moeijelijkheid niet te bezitten. Geen woord te veel of te weinig te bezigen, is groote kunst; maar dit zoo gemakkelijk en eenvoudig te doen, dat alleen kenners het merken, is eene nuttige kunst ook voor anderen, die in hun hoofd geene beletselen hebben, om die kunst te volgen.
Dit Stuk wordt in zes Lessen afgehandeld, XIV-XIX. XIV. De Geschiedenis van Johannes den Dooper en van de eerste levensjaren van Jezus, bl. 1-41. XV. De Geschiedenis van de leer en het leven van Jezus, bl. 41-93. XVI. De Geschiedenis van het lijden, den dood en de begrafenis van Jezus, bl. 94-153. XVII. De Geschiedenis van de opstanding en hemelvaart

{==425==} {>>pagina-aanduiding<<}
van Jezus, en van de eerste prediking der Apostelen, bl. 154-196. XVIII. Geschiedenis van de verdere uitbreiding van het Christendom, vooral door Petrus en Paulus, bl. 196-284. XIX. Geschiedenis van de lotgevallen der andere Apostelen en Leeraars, en van het Christendom in volgende tijden, bl. 284-364. De Inhoud, bij dit Stuk ook over de twee vorige opgegeven, maakt, door aanwijzing van de bladzijden, dit werk niet enkel tot een Leesboek, maar ook voor meest geoefende Leerlingen en kundige Leermeesters tot een handboek, hetwelk met vrucht door die allen kan en mag geraadpleegd worden. De laatste afdeeling vooral, waarin het voornaamste uit de Kerkelijke Geschiedenis aan Nederlanders wordt medegedeeld, mag dienen tot voorbeeld van beknopte schrijfwijze en zakelijke voordragt. Na herhaalde lezing ook van dit Stuk konden wij niet anders, dan vroegere beoordeelaars bij te vallen, die dit geheele werk ruimschoots hebben aanbevolen. Aanmerkingen hadden wij wel; maar deze deelen wij niet mede, omdat ons bijzonder gevoelen niet het gevoelen van anderen altijd is of wezen kan.
Gelukkig elke Gemeente, waar Bijbelsch onderwijs op den voorgrond staat. De dogmatiek, helaas! veelal fabrikaat van menschen met heete hoofden en koude harten, heeft twist gestookt en gaande gehouden. Want die menschjes, die aan den Bijbel niet genoeg hadden voor zichzelven, wilden anderen dwingen, om met hunne puikgedachten geheel voldaan te zijn. Een enkele achterblijver steekt nog wel de trompet, maar niemand volgt, daar zij de laatsten zijn, met eenige weinigen, die op het groote geluid enkel zamenscholen. Proficiat! Door den Bijbel alleen vereenigt zich de Protestant, van wat naam ook, onderling, en Gods woord, dat in de waarheid leidt, zal ook eindelijk den Pausgezinde, trots alle Jezuiten, ook met Pater roothaan aan het hoofd, dwingen, veel onuitgestald te laten, dat als uitgediende waar geene navraag wekt. Bijbelsche katechizatiën en bijbelsche preken gelden meer, dan de geheele kraam van

{==426==} {>>pagina-aanduiding<<}
dogmatischen waan en onzin. Ook dit geeft aan het onderhavige werk een gewigt, dat het voor de vrienden der waarheid nimmer kan verliezen.




Proeve van Karakterschetsen van eenige in den Bijbel voorkomende personen, voor jonge lieden. Door A.B. van Meerten, geb. Schilperoort. Iste Deel. Te Breda, bij Broese en Comp. 1829. In 8vo. XII en 228 bl. f 1-60.

De Schrijfster is gunstig bekend door vroegere geschriften. Ook dit, vertrouwen wij, zal door de beschaafde jeugd met genoegen ontvangen worden. Grootvader oscar spreekt met zijne kleinkinderen over eenige bijbelsche personen. Dit geschiedt telkens in tegenwoordigheid der moeder, die nu en dan hare bedenkingen en aanmerkingen er bijvoegt. De gesprekken loopen over adam en eva, kaïn en abel, noach, sara en hagar, izaak en rebekka, jakob en ezau, mozes, aaron en mirjam. Wij hebben het boeksken, dat onder den zedigen titel van Proeve wordt aangeboden, over het geheel met genoegen gelezen. Karakters te schetsen, is zeker moeijelijk. Wij zouden het werkje liever genoemd hebben: Gesprekken over eenige, enz. Vader oscar erkent, bl. 9, met niemeijer bijna te kunnen zeggen: ‘De eerste mensch heeft nog geen eigenlijk, bepaald karakter.’ Hij meent echter, bl. 28, eene overdrevene zucht en neiging tot zinnelijkheid in het eerste menschenpaar te zien. Omtrent de verleiding van eva wordt tweederlei meening geopperd, en de zaak zelve onbeslist gelaten. Dit keuren wij goed, en kunnen het boek vooral aanprijzen om de heilzame lessen en wenken, telkens bij voorkomende gelegenheid den kinderen gegeven. Het verwonderde ons echter, hier bl. 33 van een meisje de aanmerking te lezen, dat aan eva de zwaarste straf werd opgelegd, maar dat zij aan willem het waarom niet kon zeggen, doch dat

{==427==} {>>pagina-aanduiding<<}
moeder haar wel zou begrijpen. In een geschrift voor kinderen hadden wij dit, en wat er op volgt, liever niet gelezen. Van dien aard komt er mede in de geschiedenis van abraham en jakob voor.
Op enkele uitweidingen en bijzonderheden zou hier en daar nog al eenige aanmerking te maken zijn. Weet de Schrijfster, hoe spoedig het zich in kaïn openbaarde, dat de mensch niet meer zoo rein en onschuldig was, als toen hij uit de hand zijns Scheppers kwam? Op kleinigheden willen wij echter niet hechten, en liever het volgende, als proeve, ter aanbeveling afschrijven: ‘Ook voor ons slaat zoo menigmaal de ure der verzoeking. Ook wij wankelen, struikelen en vallen zoo menigmaal; en toch, ook ons schonk God krachten, om staande te blijven, zijne geboden te bewaren en de verzoeking te wederstaan. Mogt deze herinnering van den eersten val onzer voorouders ons slechts bedachtzaamheid leeren, om geen gevaar gering te achten, om tegen iedere kwade begeerlijkheid vroeg en ernstig te strijden, om steeds oplettend te zijn op de stem van God, hoe die door natuur, Bijbel, ouders en opvoeders tot ons spreekt, en bij iedere verzoeking ten kwade ernstig en geloovig te bidden: o Vader! leid ons niet in verzoeking; maar zijn wij er in, zoo verlos ons van den boozen, die ons tot het booze verleiden wil.’
Papier en druk zijn goed. Bij het plaatsen der scheidteekenen had meer naauwkeurigheid in acht genomen kunnen worden.





Handleiding tot de Materies Medica, of Leer der kennis en krachten der Geneesmiddelen; door H.J. van Houte, Med. Doct. Verbeterd en met nieuwe Recepten vermeerderd door H.J. Schouten, praktizerend Geneesheer te Amsterdam. Te Amsterdam, bij L. van Es. 1828. In gr. 8vo. VI en 222 bl. f 2-20.

Onder de Handboeken over de Materies Medica in

{==428==} {>>pagina-aanduiding<<}
onze taal is dat van den Hoogleeraar ypey, in 1811 te Amsterdam bij w. van vliet uitgekomen, onzes erachtens, het meest praktisch bruikbaar. Wij weten niet, of hetzelve reeds is uitverkocht (in welk geval wij eene nieuwe oplage zouden verlangen), maar het komt ons voor, dat hetzelve aan alle de vereischten van een goed Handboek voldoet, althans door geene betere tot heden toe vervangen is. Het boven aangekondigde zouden wij, om verschillende redenen, aan dat van Prof. ypey achterstellen. Want vooreerst heeft de laatste, na in eene gepaste Inleiding of Voorrede over de orde en verdeeling der Geneesmiddelen gehandeld te hebben, vóór elke klasse, van welke gehandeld wordt, de algemeene aanwijzingen en tegenaanwijzingen voorafgezonden; vervolgens heeft hij ook van de vervalschingen gewag gemaakt, en eindelijk tevens van de bereidingen en zamengestelde middelen, zoo als die in de, toen gebruikelijke, Bataafsche Apotheek, later door de, naar ons oordeel, in waarde mindere Belgische vervangen, gevonden werden; welk alles in deze Materies Medica grootendeels is achterwege gelaten.
Bij de Ipecacuanha misten wij de vermelding van derzelver zamentrekkend vermogen; bij de Digitalis derzelver invloed op den polsslag.
Op sommige plaatsen is het bovengenoemd Handboek van ypey woordelijk uitgeschreven. Men vergelijke b.v. hetgeen aldaar voorkomt over den vluggen olieachtigen geest (spir. salis volatilis oleosus, of den spir. aromat. ammoniac. Pharm. Bat.) bladz. 177 met bladz. 44 en volg. van deze Handleiding. Wanneer men de anthelmintica en emmenagoga in beide geschriften vergelijkt, zal men almede eene zonderlinge overeenkomst aantreffen, zoo zelfs, dat men het vermoeden niet van zich weren kan, dat de Schrijver der Handleiding, die wij thans beoordeelen, het Handboek van ypey gedurig voor zich gehad en geëxcerpeerd, en daaruit hoofdzakelijk zijn boek vervaardigd heeft; een vermoeden, dat bij het voortle-
{==429==} {>>pagina-aanduiding<<}
zen en vergelijken tot morele convictie overgaat. Dit naschrijven is in de boekenfabrijk eene veel meer gewone zaak, dan men wel denken zou, gelijk men zich daarvan bij de minste lectuur overtuigen kan. Daar nu dit excerpt of deze navolging van ypey bij het oorspronkelijke in vele opzigten achterstaat, zoo blijven wij volharden bij ons eerst geuit gevoelen, dat het Handboek van den meergemelden Hoogleeraar meerdere aanprijzing verdient. Immers, hoewel diepgaande en geleerde werken voor eerstbeginnenden geheel ongeschikt zouden zijn, zoo kan men toch ook wel de wetenschappen al te schraal en oppervlakkig voordragen, en iemand, die zich met zulk eene oppervlakkige kennis, als deze Handleiding bevat, vergenoegen wilde, zouden wij ronduit verklaren, dat tot de uitoefening der Geneeskunde noch in steden, noch op het land (zoo men voor de landlieden eene mindere soort van kunstoefenaars genoegzaam acht, hetwelk geenszins onze meening is) genoegzaam is toegerust.
Achter het werkje zijn eenige geneeskundige voorschriften geplaatst, die, behalve het algemeen nadeelige en verkeerde van zoodanige voorschriften, daarenboven in 't geheel niet navolgenswaardig zijn. Om nu niet te spreken van het menigvuldig gebruik van den Spir. aromat. zelfs in verkoelende laxeermiddelen en andere prikkels, van de soms vreemde zamenvoegingen, van de zeer ongelijke dosis, willen wij voor deskundigen alleen de drie volgende recepten afschrijven:

Loopstillende middelen. Tegen het bord.
R, Aq. menth. pip. ℥vi.

Magnes. alb. Ʒii.

Sp. aromat. Ʒiii.

Laud. liq. Syd. gtt. xvi.

Syr. pap. alb. ℥i.

M.D.

S. Alle ½ of 1 uur een lepelvol.

{==430==} {>>pagina-aanduiding<<}

Tegen den saburralen loop.
R, Aq. Foenic. ℥vii.

Extr. Tarax. ℥β.

Magnes. alb.

Pulv. C. Cinnam. 
{== afbeelding 	==} {>>afbeelding<<}
    
 Ʒi.

Tinct. Rhei aq.

Cyr. Cichor. cum Rheo 
{== afbeelding 	==} {>>afbeelding<<}
    
 ℥β.

Laud. liq. Syd. gtt. x.

M.D.

S. Alle uur een lepel.
Zinkingachtige loop of diarrhee.
R, Solut. Saleb. ℥xii.

P.C. Cinnam. Ʒi.

- rad. Colomb. gr. iv.

Spir. aromat. Ʒi.

Syr. pap. alb. ℥i.

Laud. liq. Syd. ℈β.

M.D.

S. Alle uur een klein kopje.

Sapienti sat.




Geschiedenis van de Herstelling van Griekenland, door F.C.H.L. Pouqueville. IIIde en IVde Deel. 's Gravenhage, bij J. Immerzeel, Jun. In gr. 8vo. Te zamen XII en 694 bl. f 6-:

De eerste twee Deelen van dit werk hebben wij vroeger beoordeeld. (Letteroeff. 1828. No. 13. bl. 556-563.) Wij vinden niet de minste reden, om ons ongunstig oordeel over het werk, in 't algemeen beschouwd, terug te nemen. Integendeel, na deze twee Deelen weder met moeite doorgeworsteld te zijn, vinden wij er nog meer winderigs, hoogdravends, onnatuurlijks en pedante vertooning van geleerdheid in den stijl, meer hartstogtelijks en daardoor min geloofswaardigs in de voorstelling der

{==431==} {>>pagina-aanduiding<<}
gebeurtenissen, meer blijken van diepe onkunde en somtijds, ja veelal, onzin in de vertaling. Het boek zou bijna tot een Model kunnen dienen, hoe men de Geschiedenis niet moet schrijven. Wij zouden den eenvoudigen, platten kronijktoon nog bijna den voorrang geven boven zulk een geschrijf, waar elk oogenblik, of het te pas komt of niet, homerus, herodotus, pindarus, en welke Ouden niet al meer, worden aangehaald; waar men ergens, bij het gezegde, dat de rede een voorregt is, door God den mensch geschonken, cicero ten bewijze aanhaalt, even alsof zulks nog bewijzen noodig had (IVde D. bl. 265); waar men beweert, dat de Trojanen, Grieken (oude en nieuwe) en Hebreeuwen onder den onafgebroken' invloed der Godheid geplaatst zijn (IVde D. bl. 261); waar een Turk, ali's zoon, in eene zeer opgeschikte redevoering, van den Vrede, medgezel van de schoone Venus en de Gratiën, spreekt (IIIde D. bl. 110); waar men, om eenvoudig te zeggen: de Sultan spaarde ali om deszelfs ouderdom en spoedig verwachten dood, hoewel hij deel had in den dood van zijn' voorganger selim, het volgende leest: de bliksem bleef stil liggen naast den troon, dien ali-Pacha met het grootmoedige bloed van selim III geverwd had (IIIde D. bl. 7); waar het dichterlijke (en was het dan nog maar echt dichterlijk!) den Geschiedstijl elk oogenblik vervalscht, en zeer aan de zuivere waarheid van het verhaalde doet twijfelen. (Zie b.v. de beschrijving van marco bozzaris, IIIde D. bl. 106-108. 179, 180, die ons aan homerus, of liever aan anna comnena, herinnert.)
En hierbij komt eene blijkbare partijdigheid, die in de Turken niets goeds, die in hen slechts duivelen, en in de Grieken niet dan heiligen of martelaars ziet. Het zij verre van ons, dat wij onverschilligheid in den Geschiedschrijver zouden verlangen; dat wij zouden vergen, dat hij bij het verhaal van een tooneel, gelijk als van gregoor VII te Canossa, of van konradijn op het hofschavot, of van een' St. Bartels-nacht, of een' alexan-
{==432==} {>>pagina-aanduiding<<}
der VI, niet warm zou worden: wij behooren van harte tot dezulken, die de Grieken in hunnen heiligen strijd voor Vaderland en vrijheid tegen woeste Barbaren hebben toegejuicht; maar zóó onschuldig waren zij toch niet, en de Turken toch over 't algemeen niet zóó slecht, als hier wordt voorgesteld. Dat b.v. de Turken de Grieken maar zoo aan 't spit gestoken en gebraden hebben, wil er bij ons niet in, evenmin als dat de wreedaardig vermoorde Grieken onder het sterven voor hunne beulen zouden gebeden hebben. Ronduit gesproken, wij gelooven zulks niet. Daartoe wordt eene mate van deugd vereischt, welke wij in de toenmalige hooggaande verbittering der beide volken (ook uit godsdienstige gronden) voor onwaarschijnlijk, en voor niet meer dan eene redekunstige figuur van den Schrijver houden, gelijk hij er zoo vele heeft. Wie zal kunnen gelooven, dat er in 1820 zes-en-twintig Pacha's tegen Griekenland zijn opgetrokken? Wat zou dat voor een leger geweest zijn? Geheel Europeesch Turkijë heeft zoo vele Pachaliks niet. Tegen sommige personen schijnt de Schrijver ook bijzonder ingenomen te zijn, en beschouwt hunne daden en gezindheden in het zwartste licht; b.v.
Prins alexander ypsilanti, wiens inval in Wallachije en nederlaag geheel anders, dan bij andere, zeer wel onderrigte personen, b.v. den Reiziger walsh, wordt voorgesteld, zoodat men hem alleen, en niet de lafhartige Wallachijers, als vlugteling en verrader der zijnen beschouwt. (IVde D. bl. 217-222.) Bijna als volmaakte menschen daarentegen stelt hij den Patriarch gregorius en den Aartsbisschop germanus voor. (IVde D. bl. 20, 21.) Door al die woordenpraal, alle die hartstogtelijke uitboezemingen en weidsche toespelingen, gelijk b.v. op de geheiligde lente der Ouden, of de Colonisatie, die de tegenwoordige Grieken niet meer kan dienen, (bl. 187 des IVden Deels) zijn de gebeurtenissen der jaren 1820 en 1821 en wel dit laatste nog niet ten halve, tot twee tamelijke boekdeelen aangegroeid. Men had al het

{==433==} {>>pagina-aanduiding<<}
zakelijke nogtans gemakkelijk in één Deel kunnen bevatten, zonder dat de voordragt daarom droog of al te beknopt had behoeven te worden.
Maar wij verbeelden ons, dat alle deze gebreken den Lezer in het Fransch minder in 't oog zullen loopen. Die taal leent zich nog al tot eene bloemrijke, eenigzins opgeschikte voordragt; men let dan zoo naauw niet op juistheid, indien het slechts fraai, d.i. schitterend en puntig gezegd wordt. Wij Hollanders hebben daarvoor te veel eenvoudig en, zoo men wil, prozaïsch gezond verstand. Wij kunnen dien valschen pronk en opschik niet lijden. Maar, wanneer nu iemand, die volstrekt niets van oude Geschiedenis noch Aardrijkskunde weet, die Tyr voor Tyrus, Corcyrus voor Corcyra, Cyzica voor Cyzicus zet; die niet eens den Oostenrijkschen Opmerker (OEsterreichischen Beobachter) kent, maar daarvoor, alsof het een Fransch papier ware, altijd l'Observateur Autrichien zet, - wanneer zulk een onkundige, die noch Fransch noch Hollandsch verstaat, de vertaling op zich neemt, wat zal er dan van den bloemrijken, oversierlijken stijl van pouqueville in onze taal worden? Gewis een gedrogtelijk voortbrengsel, hetwelk men niet zonder moeite doorworstelt, daar men elk oogenblik op zinstorende fouten of verwrongene en onverstaanbare volzinnen stuit. Van zoo iemand moet men verwachten, dat hij het Patriarchaat van Konstantinopel vertalen zal door ‘den aartsvaderlijken troon van Constantinopel.’
Wij hadden reeds eene lange lijst van gezwollene en gekunstelde, met de deftigheid en waarheidsliefde des Geschiedschrijvers onbestaanbare uitdrukkingen of zinsneden des Auteurs, en van bespottelijke misvattingen of blijken van diepe onkunde des Vertalers opgeteekend; doch twijfelen zeer, of wij onze Lezers daarmede wel dienst zouden doen. Het zal ook niet noodig zijn. In de voorgaande zoo wel als in deze beoordeeling hebben zij daarvan reeds staaltjes genoeg gezien; en hem, die nog twijfelen mogt, verzoeken wij slechts, de vier Deelen, zoo als wij hebben moeten doen, door te lezen, om zich

{==434==} {>>pagina-aanduiding<<}
daarvan, bijna op elke bladzijde, te overtuigen. Wij zullen dan slechts kortelijk den inhoud dezer beide Boekdeelen vermelden.
Het derde Deel begint met de wapening der Porte tegen ali-Pacha, uit hoofde van eenen moorddadigen aanslag binnen Konstantinopel zelve tegen zijnen voormaligen dienaar pachô-Bey. Daarop volgen de kuiperijen van zekeren anagnostes, in schijn tegen ali, maar inderdaad om de Grieken tot opstand aan te zetten; de verschrikkelijke verwoestingen, door de Turksche legers in Griekenland aangeregt; de uitvoerige en zonderlinge schildering van een Turksch leger; het indringen van hetzelve van onderscheidene zijden in Epirus; de overgave der beide zonen van ali, die ook door alle zijne onderdanen, en zelfs door hen, waarop hij meest vertrouwde, (gelijk door omer briones) wordt verlaten, en zich in twee sterke kasteelen bij of op het meer van Janina verschanst, terwijl hij die hoofdstad zelf met de grootste wreedheid verwoest; de komst van den Heer hugo pouqueville, een' bloedverwant des Schrijvers, te Patras, waar deze alléén de Grieken beschermt, die door alle de andere Consuls verlaten of verraden worden. Hierop volgt het Bondgenootschap van ali met de vroeger zoo hevig door hem vervolgde Soulioten, die thans onder marco bozzaris weder wonderen van dapperheid verrigten; de geheime zendingen van ali, om ook de andere Grieken in de wapenen te brengen; de gevechten bij Janina, en de overwinning van pachô-Bey, of ismaël-Pacha, op ali, ten gevolge van een'
onderschepten brief. - In het vierde Deel begint eindelijk de groote worstelstrijd met de Gricken, die, eensdeels door de Hetaerie, of het geheim Bondgenootschap (*) ter bevrijding, en door den inval van ypsilanti aangezet, anderdeels door de knevelarijen en wreedheden der Turksche bevelhebbers tot wan-
{==435==} {>>pagina-aanduiding<<}
hoop gebragt, vóór den geschikten tijd, eerst in Morca, daarna ook op de Eilanden opstaan. Hier is echter een blijkbare misslag. Op bl. 174 des vierden Deels lezen wij, dat de Sultan op den 28 April 1821 de algemeene ontwapening der Grieken gelast. Uit vrees hiervoor besluiten de eilanders van Hydra, waar zich kapitalisten van veertig millioenen bevinden, (neemt uw' hoed af, Amsterdammers!) en die vierduizend stukken geschut en meer dan zestigduizend geweren hebben, tot den opstand (IVde D. bl. 180-186), en ondertusschen doet reeds de vlootvoogd tombasis (zie bl. 224) op denzelfden 28 April, waarop dit besluit te Konstantinopel wordt uitgevaardigd, den eed aan de Admiraliteit van het vrijverklaarde Hydra! Eene drukfout is het niet, blijkens de voorafgaande en volgende dagteekeningen. Tusschenbeiden wordt de treurige afloop van den Moldavisch-Wallachischen opstand, doch, zoo als gezegd is, op eene geheel andere wijze, dan bij andere Schrijvers, verhaald. De treurtooneelen te Konstantinopel op Paaschdag 1821 worden hier met eene warmte verhaald, die men zou toejuichen, indien overdrijving niet overal de ware kracht van den stijl benadeelde. Vervolgens ontvangen wij (en dit behoort tot de belangrijkste gedeelten des werks)
bijzonderheden nopens het begin van den opstand in de onderscheidene gewesten van Griekenland, zoo als in Morea onder den krijgshaftigen Aartsbisschop germanus, in Beotië onder den moedigen diakos, die naderhand door de Turken wreedaardig ter dood werd gebragt, in Elis onder den Aartsbisschop procopius (procopes; onze man vertaalt procopus), van Etolië en Akarnanië, van Phocis door den bekenden odysseus, van Attika, van den Pindus, van Maina door petrus mauromichalis, van de Cykladische en andere eilanden. Wij zien met smart, dat de opstand reeds in den beginne door Engeland werd tegengewerkt; zoodat de Engelsche Consul green te Patras de Turken naar Morea riep, eene Engelsche vloot, althans de bedreiging met dezelve, die de ei-
{==436==} {>>pagina-aanduiding<<}
landers uit de golf van Korinthe verdreef, en de Britsche Regering zelfs onverschillig den moord van bewoners van het eiland Zante, een der Iönische eilanden, aanzag, omdat Turken de moordenaars waren. Maar het was ook Engelands oudste en getrouwste Bondgenoot! Dit was toen de staatkunde van castlereagh; het is nu weder die van zijnen vriend wellington, den knibbelaar aan de grenzen van Griekenland, en den bewerker der slavernij van Kreta, Samos en Akarnanië. - Het Deel eindigt met het beleg van
Monembasia, of Napoli di Malvesia, door de Mainoten.
Op dezen voet voortgaande, kan het werk nog al eenige Deelen beslaan.




Schetsen der Turksche Zeden in de XIX Eeuw; behelzende voorvallen uit het dagelijksch en huiselijk leven, godsdienstige gebruiken, openbare plegtigheden en staatkundige denkbeelden der Mahomedanen. Door Gregoire Palaiologue, Konstantinopolitaan van geboorte. Uit het Fransch. Met eene Plaat. Te Amsterdam, bij G.J.A. Beijerinck. 1829. In gr. 8vo. XII, 340 Bl. f 3-40.

De laatste, hevige en belangrijke oorlog tusschen twee zelden zeer vriendschappelijke naburen, het magtige Rusland en het uitgebreide Turkije, vestigde wederom de gansche aandacht op het laatstgenoemde rijk. Vele vrienden van beschaving en Christendom hoopten, dat nu eindelijk Europa, het schoonste gedeelte van dit werelddeel, van de Oostersche en onchristelijke barbaren zoude verlost en gezuiverd worden; terwijl anderen echter dezen oorlog met angstige verlegenheid aanschouwden, als vreezende uit denzelven een twistvuur van jaloerschheid tusschen de voornaamste Mogendheden der Christenheid te zullen zien ontbranden, en enkelen, door de stoutheid van mahmud daartoe te meer aangespoord, de deugden der Turken, boven die der Grieken vooral, luide en hoog opvijzelden. In zulk eenen tijd moest ieder geschrift over een volk, dat door de vroegere geschiedenis zulk een groot, schoon verschrikkelijk belang voor de Westersche natiën heeft verkregen, en door het geheel ver-
{==437==} {>>pagina-aanduiding<<}
schillende van zijne Godsdienst steeds behouden, een volk, waarvan men zoo veel sprak, maar inderdaad zoo weinig naauwkeurigs en zekers bleek te weten, noodwendig welkom zijn. Maar bezwaarlijk verdiende één boek dit meer, dan het onderhavige, niet door een' geleerde op zijne kamer, niet door een' reiziger, na weinige vlugtige dagen verblijfs, niet door een' grensbewoner, nu en dan eens met Turken in aanraking gebragt, maar door een' man geschreven, in de hoofdstad zelve opgevoed en jaren lang gevestigd, in het middelpunt des rijks, bij aanzienlijke betrekkingen, in staat gesteld, de staatkunde, het huiselijke leven, het onvermengde Turkendom, in zijne scherpste afscheiding van het Christendom, gade te slaan. Het is waar, de Heer palaiologue is een Griek, en in zoo verre een vijand van de
Turken, wien eigen geleden onregt, zoo wel als dat van zijne natie en geslacht, de schaduwzijde van het tafereel meest heeft kunnen doen kiezen, of de onderscheidene groepen en deelen deszelven met te sterke kleuren doen teekenen. Wij willen niemand hebben afgemaand, om zich te dezen voor schade te wachten. Doch deze behoedzaamheid zal den rijkdom der stoffe niet wegnemen, noch beletten, dat men de algemeene houding en kleur van het volkskarakter naar waarheid leere kennen. Zij zal ons niet beletten, dat wij het voorregt van Christenen te zijn, en de verlevendigde hoop, om van deze pestaardige naburen eenmaal verlost te worden, des te sterker gevoelen.
En deze belangrijke stof is door den Schrijver nog uitlokkender gemaakt door de schilderachtige, levendige voorstelling, in zamenspraken tusschen allerlei menschen, die elkander hunne gewoonten, bedoelingen en bedrijven, op eene vrij ongezochte wijze, alzoo verhalen, dat wij elks doen, als 't ware, bespieden, elks geheimen afluisteren, en bijna aanschouwers worden van hetgeen ten hove of in de provinciën, op de straat of in het binnenste der huizen voorvalt; terwijl echter door achteraangevoegde aanteekeningen, welke van bladz. 267 tot 340 loopen, gezorgd is voor het regt verstaan niet alleen, maar ook voor het bewijs der aangevoerde zaken, door voorbeelden uit de geschiedenis en ondervinding.
Gaarne wilden wij onzen Auteur volgen, om den Lezer het werk aanschouwelijk te doen kennen. Doch, dit is in een kort bestek niet gemakkelijk te doen. Het volgende uit

{==438==} {>>pagina-aanduiding<<}
de tweede zamenspraak is zeker wel van algemeen belang voor alle braven. En zoo de vrouwen nog eenigen invloed op Turken-vrienden hebben, moge dit strekken, om haar dien invloed des te krachtiger te doen aanwenden.
‘Zalidah. (tot hare slavinnen.) Geef ons pijpen, konsituren en koffij. (tot esmé.) Welnu, hoe gaat het u, mijne waarde esmé? Ik heb u in langen tijd niet gezien. Hoe vele vrouwen heeft uw man nog over? Men heeft mij gezegd, dat hij eene van u had weggezonden.
Esmé. Hij heeft zich van de oudste ontdaan; wij zijn nu nog slechts met ons drieën.
Zalidah. En gij bewoont nog allen hetzelfde huis?
Esmé. Hetzelfde, Cadin zalidah.
Zalidah. Zie, dit zal ik nimmer leeren begrijpen: drie vrouwen aan éénen man toebehoorende, die onder één dak leven!
Esmé. In den begînne had ik geduchte aanvallen van minnenijd; maar men gewent aan zijnen toestand, en van tijd tot tijd leerde ik er mij vrij wel in schikken.
Eminé. Misschien spreekt esmé aldus, omdat zij op het oogenblik de begunstigde is.
Esmé. Ik had die eer, maar zij was niet van langen duur.
Eminé. Een kind, dat hem eene andere zijner vrouwen schonk, zal genoegzaam geweest zijn om de gezindheden des mans te veranderen, durf ik wedden.
Esmé. Gij zegt de waarheid. Sedert dien rampzaligen dag worden alle gunsten en weldaden aan mijne gelukkige mededingster geschonken. Mijn toestand is die van eene slavin geworden. Er gaat dikwijls eene maand voorbij, zonder dat ik mijn' zoogenaamden echtgenoot mag zien. Als somtijds de luim hem 's nachts in mijn vertrek brengt, ontrukt hij zich des morgens met een afgetrokken gelaat aan mijne armen, zonder mij een woord toe te spreken.
Zalidah. Hoe! ziet gij hem dan zelfs niet op de uren van den maaltijd? Eet gij dan niet met hem?
Esmé. Eten met onzen meester! Toen ik de begunstigde was, aten alle andere vrouwen met mij. Maar zoo is het niet met haar, die mij opgevolgd is: het hatelijk schepsel wil ons zelfs niet zien. Zij zendt ons onze portiën van hare tafel, als waren wij honden.

{==439==} {>>pagina-aanduiding<<}

Zalidah. Dat is een beklagenswaardig leven, inderdaad; maar gij hebt immers ook een kind gehad.
Esmé. Ja, maar ongelukkig was het een meisje: mijne mededingster is van een' jongen bevallen.
Zalidah. Indien de derde, even als gij verlatene, vrouw ook van een' jongen beviel, wat zou er dan gebeuren?
Esmé. Waarschijnlijk zou zij dan op hare beurt de begunstigde zijn.
Zalidah, Dan is uw toestand nog niet wanhopig; het toeval kan u zoo wel als haar dien gewenschten zoon schenken, en daardoor geraakt gij dan natuurlijk weêr in gunst.
Esmé. Deze hoop is het, die mij nog eenigen troost verschaft.
Khadidgé. Mijne rampen zijn erger dan de uwe. Mijn man heeft, wel is waar, slechts aan mij alleen den schoonen naam van wettige vrouw gegeven, dien gij met vele anderen deelen moet; maar het monster, welk een moeijelijk te dragen last heeft hij er van gemaakt! Kunt gij het gelooven, hij verlaat mij voor eene Abyssinische, die een koopman de dwaasheid gehad heeft aan hem te verkoopen? Ik moet mij aan de verdrietigste zorgen van het huishouden wijden; en, wanneer hij op het einde van den dag te huis komt, weigeren mijne armen mij hunne dienst. De schoone slavin ondertusschen, uitgestrekt op eene sofa, vergast zich aan scherbeth, en kent geene andere bezigheid dan rooken, zich de wenkbraauwen zwart te maken of zich het haar te dunnen. Iederen avond opent zich hare kamer voor mijn' trouwelooze, wien het gedurende eene gansche doodelijke maand niet ingevallen is, den weg naar de mijne in te slaan.
Zalidah. Ik zou den ellendige met eigene handen verworgen.
Eminé. Gij spreekt aldus, wijl de Hemel u wel aan eenen goeden sul van een man heeft willen verbinden (indien er ten minste inderdaad zulken bestaan). Verheug u, dat gij niet weet, wat een slecht echtgenoot is.
Khadidgé. Niet alleen durf ik aan den mijnen hoegenaamd geen verwijt doen over zijn gedrag, maar ik ben zelfs verpligt zijne bijzit als eene zuster te behandelen, en dikwijls zelfs als eene meesteres. Als ik eenig gemor uit, eenige ontevredenheid toon, word ik dadelijk met de ui-
{==440==} {>>pagina-aanduiding<<}
terste strengheid gekastijd. Het altoosdurend verwijt, waarmede mijn man mij overlaadt, is, dat ik geene kinderen heb. Is het mijne schuld, groote God! dat zij alle gestorven zijn?
Eminé. Uw toestand is een paradijs, bij den mijnen vergeleken. Mijn man heeft geene andere vrouw genomen dan mij, hij houdt geene bijzit; maar, helaas! hij heeft.... ik mag het niet noemen....
Esmé. Ik begrijp u.... hij is u ontrouw, voor een' jongen oglan, met eene zachte huid en bevallige houding.... Hoe vele ongelukkige vrouwen zuchten onder zulk eene misdadige trouweloosheid!
Eminé. De oglan, dien hij mij tot mededingster doet strekken, is oud en leelijk, en de hartstogt van mijn' man voor dezen walgelijken mensch is reeds ongeveer twintig jaren oud. Ik zou u een' eeuwigdurenden afkeer voor het gansche mannelijk geslacht inboezemen, indien ik u verhaalde, wat er omgaat in dit huis, waarin een helsche geest mij geworpen heeft. Bespaar mij het verhaal van schandelijkheden, wier herinnering alleen mij afgrijzen verwekt.
Zalidah, Wie dwingt u dit alles te lijden? Vertrek uit een huis, waar men u met zoo veel verachting overlaadt.
Eminé. Helaas! waarheen zal ik vlugten? Gelukkig de vrouw, die bloedverwanten heeft, en bij hen eene schuilplaats kan zoeken, om hare dagen in vrede te eindigen! Ik heb geene familie.
Zalidah. Scheid u van uwen man, en trouw een' ander!
Eminé. En wie verzekert mij, dat die andere beter zal zijn?
Esmé. Die den regen ontvlugt, ontmoet vaak den hagel.
Khadidgé. Schoone redeneringen! Men zou, u hoorende, denken, dat eene Turksche vrouw, zoodra zij wil, zich van haren man kan laten scheiden.
Zalidah. Waarom niet? als gij zijne trouweloosheden en verzuimen jegens u, benevens de kwellingen, waarmede hij u overlaadt, slechts kunt bewijzen.
Khadidgé. En hoe dit te bewijzen? Als men zich aan den Mehkiemé vertoont, stelt men zich bloot aan de spotternijen van den regter en zijne beambten, en men

{==441==} {>>pagina-aanduiding<<}
krijgt geen regt. Ik weet niet hoe dit toegaat, maar de wetten spreken immer ten voordeele der mannen. Indien de zaak mogelijk ware geweest, had ik mijnen man reeds voorlang verlaten. Ik zou liever in een vreemd huis wonen, dan den naam zijner vrouw dragen; maar als ik hem bid om de gunst, verre van hem te mogen gaan, om mijn brood met werken te verdienen, antwoordt hij mij, kwaadaardig lagchende: Neen! gij zult te huis blijven; ik wil, dat gij getuige zijt mijner liefde voor een ander, en mijner verachting voor u.
Eminé. De mijne spreekt op een' anderen toon; hij wendt voor, dat ik noodzakelijk ben om zijne oglans te bedienen. Moet ik niet hunne kleederen verstellen, hunne hemden wasschen en voor hen koken?
Esmé. De mijne heeft zich laten overhalen mij de scheiding toe te staan; maar hij vordert, daarentegen, voor deze gunst eene zoo aanmerkelijke somme gelds, dat ik er aan wanhoop, die ooit te vinden. Wél haar, die de eenige vrouw te huis is!
Khadidgé. Ik zeg nog liever: wél haar, die nooit gehuwd is geweest!
Esmé. Ja, om na haren dood de poorten van het djennet (paradijs) voor zich gesloten te zien. Dan is het nog beter zich te onderwerpen en eenige jaren in deze wereld te lijden, dan goedwillig afstand te doen van de zaligheid, die ons in het eeuwige leven wacht.
Eminé. Men kan huwen eenigen tijd vóór men sterft, en men verkrijgt dezelfde regten op de komst in het paradijs, alsof men zijne vrijheid sedert den ouderdom van twaalf jaren door den echt zag gekluisterd.
Khadidgé. Onze toestand is dan bijkans alleen dragelijk, als men een' echtgenoot heeft van de armste klasse. Hoe weinig een man slechts bezit, dadelijk wil hij zich met ééne vrouw niet vergenoegen. Als hij haar geene mededingsters geeft van haren stand, door andere huwelijken; als hij geene slavinnen koopt, of geene oglans te huis onderhoudt, zoo kunt gij nogtans verzekerd zijn, dat hij buitens huis de eene of andere bijzit heeft. Het is zoo de gewoonte, en hij zal wel zorgen dit niet na te laten.
Eminé. Jammerlijk lot! Het huwelijksgeluk mag zich aan ons niet vertoonen, dan begeleid van ellende en moeijelijke werkzaamheden.

{==442==} {>>pagina-aanduiding<<}

Zalidah. (tot hare slavinnen.) Vertrekt; gij kunt terugkomen als ik in de handen klap. (tot hare vriendinnen.) Ik zou ongelijk hebben mij te beklagen: mijn gemaal heeft geene andere vrouw genomen dan mij. Wanneer hij eene zijner slavinnen met toegenegenheid beschouwt, betaal ik hem dadelijk met dezelfde munt, en ik laat mijn oog op den eenen of anderen schoonen huisbediende vallen. Vergeefs plaatst hij een' gesnedene aan de deur van mijn vertrek: eene vrouw, die besloten heeft zich te wreken, vindt daartoe altijd middel.
Esmé. Maar, behalve de middelen, die uw huis daartoe oplevert, hebt gij, meen ik, buitens huis nog eenen minnaar.
Zalidah. Slechts sedert eenige dagen.
Esmé. Het is een Frank?
Zalidah. Een ongeloovige! afschuwelijk! Dat de Profeet er mij voor beware: ik verfoei hen als mijne zonden! Het is een jonge en zeer hupsche caliondji (matroos), die mij dagelijks komt bezoeken in het gewaad van eene modekraamster. Hij heeft in deze kleeding zoo vele bevalligheid, dat iedereen zich tot nog toe omtrent zijne kunne bedrogen heeft.
Eminé. En uw gemaal, wat zegt hij er van?
Zalidah. Ik vrees, dat hij argwaan begint te koesteren. Maar, als mijn minnaar in de kamer komt, zorgt hij zijne schoeisels uit te doen, en zijne vrouwen-pantoffels, voor de deur nedergezet, moeten den minnenijdige tot wanhoop brengen: zij ontzeggen hem den ingang.
Khadidgé. De dief, die zich niet laat verrassen, gaat door voor den eerlijksten man.’





Geschiedenis der Leidsche Hoogeschool, van hare oprigting in den jare 1575 tot het jaar 1825, door Matthijs Siegenbeek. Met Portretten. Iste Deel. Te Leiden, bij S. en J. Luchtmans. 1829. In gr. 8vo. XVI, 448 bl. Bij Inteek. f 4-12½.

Zie hier een boek, dat voorwaar aan alle Nederlanders, en wel inzonderheid aan de kweekelingen der Leidsche Hoogeschool, van harte welkom zal zijn. Het behelst de Geschiedenis derzelve, van hare oprigting in den jare 1575 tot het jaar 1825. De Schrijver is Professor siegenbeek, bekend

{==443==} {>>pagina-aanduiding<<}
door zijne geleerdheid, waarheldsliefde, gematigde denkwijs en goeden stijl: en de man, welke zoo vele uitmuntende hoedanigheden in zich vereenigt, was tevens in de gelegenheid, om uit de beste bronnen te putten, die anders niet voor allen toegankelijk zijn. Niet alleen de Handelingen van den Akademischen Senaat, tot welke de Hoogleeraar, als Lid van denzelven, natuurlijk den toegang had, maar ook het Archief van Heeren Curatoren der Akademie, tot welks onderzoek den geachten Schrijver volkomene vrijheid verleend was, heeft de bouwstoffen tot dit werk geleverd. Het thans aangekondigde eerste boek bevat de Geschiedenis zelve; het tweede boek zal bestaan uit bijlagen tot opheldering, aanvulling en bewijs. Het eerste boek is versierd met de portretten van Mr. g.a. van hoogeveen, Secretaris van Leiden, die een der drie Gemagtigden door de Staten van Holland was, tot bezorging, dat het besluit, ter oprigting der Hoogeschool binnen Leiden, behoorlijk wierd uitgevoerd; mitsgaders van Mr. l. van santen, een beroemd Latijnsch Dichter, Regtsgeleerde en Letterkundige, in leven Bezorger der Hoogeschool, waaraan hij ten jare 1798 door den dood ontrukt werd. Het tweede boek, uit bijlagen bestaande, zal met de portretten van twee vermaarde Hoogleeraren prijken. Dit eerste boek is zeer evenredig in hoofdstukken verdeeld van nagenoeg even veel bladzijden; terwijl elk hoofdstuk de lotgevallen der hoogeschool, gedurende een vijftigtal jaren, aanwijst, als: hoofdst. I, van 1575 tot 1625, bl. 3 tot 133; hoofdst. II, van 1625 tot 1675, bl. 134 tot 224; hoofdst. III, van 1675 tot 1725, bl. 225 tot 263; hoofdst. IV, van 1725 tot 1775, bl. 264 tot 304; hoofdst. V, van 1775 tot 1825, bl. 305 tot 448. Bovendien geeft de Heer siegenbeek aan 't eind van elk der twee eerste honderdjaren van de Akademie een kort overzigt van den toestand der Hoogeschool gedurende die eeuw,
en zoo ook bij de vermelding van de herstelling der Akademie overeenkomstig de nog bestaande Wet op het Hooger Onderwijs van den jare 1815, een overzigt van den toestand der Hoogeschool, te rekenen sedert 1775 tot gezegd jaar 1815, waarop alsdan de vermelding van het na dien nog voorgevallene, inzonderheid van het laatste Jubelfeest in 1825, ten besluite strekt.
De volgende aanmerkingen maakte zich Recensent onder het lezen.

{==444==} {>>pagina-aanduiding<<}

Bl. 108 wordt de Nationale Synode te Dordrecht de algemeene Kerkvergadering te Dordrecht genoemd. Dit is eene onnaauwkeurigheid: want den geleerden Schrijver is het zeer wel bekend, dat de Remonstranten of eene Synode in elke Provincie afzonderlijk, wanneer zij toch wel bij deze of gene Provinciale Synode de meerderheid zouden hebben gehad, of eene algemeene Kerkvergadering der Hervormden wenschten, wanneer een aantal buitenlanders den Remonstranten welligt zou zijn toegevallen; doch de Contraremonstranten wilden zoo min het een als het ander, maar hielden aan op eene Nationale Synode, dewijl zij daarop van de meerderheid zeker waren. Zij kregen dan ook hunnen wensch, eene Nationale Synode, en in dezelve, na een geestelijk spiegelgevecht met de gedaagde Remonstranten, eene gemakkelijke overwinning.
Bl. 228 lezen wij, dat Curatoren vóór het einde van 1675 een besluit namen, rakende eenige [in het oog van vele Gereformeerde Predikanten] gevaarlijke stellingen in de Godgeleerdheid en Wijsbegeerte, ten getale van drieëntwintig, welker openbare verdediging zij verboden wilden hebben; en verder, dat de Raadpensionaris fagel, op zijne aanmerkingen, een drietal dier stellingen uit het ontwerp deed ligten. Bl. 229 staat er, dat het naar behooren werd bekend gemaakt, hoe er eenentwintig stellingen niet meer in het openbaar mogten verdedigd worden. Maar 21 en 3 maakt 24, of wel 3 van de 23 laat slechts 20 overblijven. Er schuilt dus hier eene fout.
Bl. 252 vinden wij: ‘Voorts stelde hij (christiaan huygens) de Akademie nog in het bezit eener verzameling, tot opschrift hebbende: Literae Doctorum of Eruditorum, mitsgaders van de Fransche Brieven van Monsieur leibnitz en den Marquis de l'hospitael, met zijne antwoorden op dezelve.’ Om met het laatste te beginnen, moet de l'hospitael niet wezen de l'hôpital? - En dan, die Monsieur leibnitz: waarom niet ‘van den Heer leibnitz;’ of wel, met behoud van den Franschen titel voluit: ‘mitsgaders van de Lettres Françaises de Monsieur leibnitz et du Marquis de l'hôpital?’
Bl. 306 staat bij ongeluk sullende voor zullende. Wij meenen ook nog andere, doch ligt verbeterbare drukfeilen hier en daar gevonden te hebben.
Bl. 426 bevat onder anderen dezen volzin: ‘Het voor-
{==445==} {>>pagina-aanduiding<<}
gestelde intusschen behoort bij de Nederlandsche beoefenaars en onderwijzers der wetenschappen even weinig moedeloosheid en verslagenheid voort te brengen, als het in vaderlandsche kooplieden en fabrijkanten zou zijn af te keuren, indien zij, de hoop op herleving der vroegere luisterrijke welvaart vervlogen ziende, hunnen ijver lieten verslappen, en zich aan traagheid en werkeloosheid overgaven.’ Met af te keuren in goed te keuren te veranderen, zou de meening beter zijn uitgedrukt: want nu staat er, dat zekere verkeerde handelwijs in vaderlandsche kooplieden en fabrikanten even weinig is af te keuren, bij gevolg in 't geheel niet is af te keuren; het moest wezen even weinig, d.i. niet, is goed te keuren. Gelijk er nu staat, zijn er twee ontkenningen, et duo negativa affirmant.
Het laat zich echter gemakkelijk begrijpen, hoe men in een werk, dat zoo veel zaken behelst, en waarbij zoo veel viel te raadplegen, een' enkelen keer onachtzaam op de uitdrukking wordt. Over het geheel zijn de gemakkelijke stijl en gelukkige zamenschakeling van vaak zeer wijd verschillende, of ook wel eens te veel met elkander overeenkomende gebeurtenissen, te bewonderen.
Wat beleven wij toch gelukkige tijden, dacht Recensent meermalen, als hij las, nu eens van de Remonstrantsche, dan weder van de Cartesiaansche, eindelijk van de Patriottische twisten! - Geene heerschzuchtige en dweepende Predikanten beroeren meer Staat en Kerk. Voor zoo ver dergelijke wezens nog hier of daar willen woelen, worden zij beteugeld. De volkomenste en altijd redelijke vrijheid van godsdienstige en wijsgeerige geloossbegrippen is allen gewaarborgd. Eene duidelijke Grondwet heeft de bron der vroegere oneenigheden gedempt; en in het Noordelijk deel van ons Vaderland is rust en vrede, welvaart en genoegen. Mogten de Zuidelijke gewesten zich insgelijks van den dwang hunner Geestelijkheid losrukken: ook zij zouden spoedig in hetzelfde geluk kunnen deelen.
Vol verlangen naar het zoo belangrijk tweede deel, waar wij onder anderen de lijst van gevaarlijke, d.i. van Cartesianisme verdachte, stellingen zullen aantreffen, welker openbare verdediging in de vorige eeuw niet werd toegelaten, besluit Recensent zijne beoordeeling met den wensch, dat dit werk van den Hoogleeraar siegenbeek weldra in niet ééne boekverzameling moge ontbreken. Papier, druk en uit-
{==446==} {>>pagina-aanduiding<<}
voering zijn uitmuntend. Trouwens, men kan van de uitgevers s. en j. luchtmans niet anders verwachten. Ook de portretten schijnen gelukkig te zijn uitgevallen: over het welgelijkende echter kan Recensent niet oordeelen; maar hieromtrent gelooft hij, tot tegenbewijs, het beste.




Jaarboek van en voor de Provincie Groningen, ten gebruike dier genen, welke de Geschiedenis dezer Provincie geheel wenschen over te zien. Door Nikolaas Westendorp, Ridder der Orde van den Nederlandschen Leeuw, Litt. Hum. Doctor et Phil. Magister, Predikant te Losdorp, enz. enz. Het eerste Stuk, gaande van den vroegsten tijd tot 1273. Te Groningen, bij J. Oomkens. 1829. In gr. 8vo. VIII, 370 bl. f 4-05.

Het is een aangenaam verschijnsel onzer dagen, dat de lust tot beoefening der Vaderlandsche Geschiedenissen, en de algemeene belangstelling in dezelve, meer en meer toeneemt. De hooge bescherming, aan dit vak van wetenschap door onzen geëerbiedigden Koning verleend, heeft zeker niet weinig toegebragt, om onze vaderlandsche Geleerden met nieuwen ijver de hand te doen slaan aan de bewerking van deze en gene gedeelten onzer Geschiedenis; maar de gretigheid, waarmede hun arbeid ontvangen wordt, toont duidelijk aan, dat ook bij de Natie de belangstelling in de lotgevallen harer Voorvaderen ontwaakt is en meer en meer algemeen wordt. Ten bewijze hiervan verstrekt onder anderen de Inteekeningslijst, geplaatst aan het hoofd van het aangekondigd werk, aan 't welk, ofschoon slechts de Geschiedenis eener enkele Provincie betreffende, echter eene zoo ruime deelneming is te beurt gevallen, dat wij niet twijfelen, of zij heeft de verwachting van Schrijver en Uitgever overtroffen.
Hiertoe heeft gewis niet weinig bijgedragen de naam van den Schrijver, die zich sedert lang, als grondig beoefenaar onzer Geschiedenis en vooral als Oudheidkundige, eenen door niemand betwisten roem heeft verworven. Recensent nam dan ook met hooggespannen verwachting dit werk in de hand; en, zoo deze bij de lezing van hetzelve niet in allen opzigte bevredigd is, gevoelt hij echter te veel de groote en

{==447==} {>>pagina-aanduiding<<}
eigenaardige moeijelijkheden, aan dezen arbeid verknocht, dan dat hij daarom de veelvuldige verdiensten van dit werk zoude kunnen voorbijzien.
Wanneer men het Prospectus van dit werk met dit eerste Stuk vergelijkt, ontwaart men reeds dadelijk, dat er hier meer gegeven wordt, dan beloofd is. Het oorspronkelijk plan schijnt alleen geweest te zijn, eene verbeterde en vermeerderde uitgave van de Kronijk van Groningen en de Ommelanden, Groningen 1743, 8o., te leveren; en, ofschoon het denkbeeld van vermeerdering geheel onbepaald is, heeft men echter welligt niet verwacht, dat deze vermeerdering van dien aard zoude zijn, dat zij het oorspronkelijk boekdeel tot een werk van verscheidene boekdeelen zoude doen uitdijen. Het eerste Stuk toch, 't welk wij thans aankondigen, begint met de vroegste tijden en gaat slechts tot den jare 1273. Indien de Schrijver op eene zoo groote schaal voortgaat, is het moeijelijk te raden, hoe vele boekdeelen hij noodig hebben zal, eer zijn arbeid ten einde is. Wij voor ons ontvangen dit meerdere in dank, om het belangrijke, 't welk er ons door wordt medegedeeld, en, zoo wij hopen, nog verder zal medegedeeld worden.
Een werk als het onderhavige, een Jaarboek, Kronijk of Geschiedenis eener Provincie, is uit deszelfs aard voor geen doorloopend verslag vatbaar. Wij zullen dus, om onze Lezers eenigermate met hetzelve bekend te maken, ons bepalen tot de algemeene vermelding van het volgende: De Heer westendorp heeft de straks genoemde Groninger Kronijk ten grondslag genomen, maar geheel en al omgewerkt, en wel zoodanig, dat althans dit eerste Stuk bijna als geheel van hemzelven afkomstig kan worden aangemerkt. Hij begint met de vroegste tijden, en vindt zich dus dadelijk op het gebied der Sage, fabel, overlevering, of hoe men dezelve noemen wil. Kortelijk de verschillende volksvertellingen omtrent den oorsprong der Vriezen vermeld hebbende, komt hij al ras aan het moeijelijke en sedert twee Eeuwen met hevigheid gevoerde geschilpunt, over de geloofwaardigheid der Vriesche Kronijk van ocko van scarl, vlytarp, andreas cornelius enz. Hieromtrent doet hij op bl. 21 de volgende geloofsbelijdenis: ‘De Vriesche Jaarboeken beginnen de lijst der Vriesche Koningen en Vorsten reeds van vóór den tijd van 's Heilands geboorte af. Alhoewel wij ons geenszins met zekerheid kunnen verlaten op de berigten dezer

{==448==} {>>pagina-aanduiding<<}
verzamelaars ten aanzien dier opvolgingen, nogtans deelen wij gansch niet in de twijfelzucht van emmius en van anderen, welke hem gevolgd zijn. Vooreerst zijn er geene redenen, om zoo ten eenemale de geloofwaardigheid van cappidus stauriensis, geleefd omtrent 920, van occo scarlensis, welke begon te schrijven in 903 en zulks vervolgde tot 970, van johannes vlieterpius, Schrijver van den Potestaat j.h. martena en der gemeene Landsregteren, die occo's Kronijk grootendeels uit het H.S. vertaalde en hier en daar vermeerderde (1370), van m. alvinus (1400), van andreas cornelius (bij ons in H.S.) overleden te Harlingen in 1589, van corn. kempius (1588), van vorperus thaborita, suffridus petri, mart. hamconius (1624), van bern. gerbr. furmerius (1613) en van meer anderen te verwerpen. Trouwens de Vriezen hadden weleer hunne barden en bardenzangen: zoo hoorde nog de Bisschop ludger eenen Vrieschen Bard de daden der vroegere tijden bezingen. Andreas cornelius is ook in mijn oog een achtingwaardig Schrijver,’ enz. Dien ten gevolge heeft hij geene zwarigheid gemaakt, om hetgeen in deze Kronijken vermeld wordt, zoo verre de onwaarheid daarvan niet in het oog valt, over te nemen, nu eens met de bijvoeging: sommige Kronijken verhalen, dan weder blootelijk en dus in stellige bewoordingen. Het gebrek aan genoegzame plaatselijke berigten noodzaakt hem, om vele tijdvakken met meer algemeene gebeurtenissen in het Oostfrankische of Duitsche Rijk, waartoe de Provincie Groningen behoorde, aan te vullen. (Zie bl. 132.) Tusschenbeiden deelt hij zeer veel mede, omtrent de Godsdienst, zeden en gewoonten,
inwendig bestuur, wetten, handel, geldswaarde enz. bij de Vriezen en andere volken, en zoo komt hij eindelijk tot de meer zekere tijden, waarin hij een nuttig gebruik maakt van de Kronijken van emo, menco, petrus thaborita en anderen, en zoo doende dit eerste Stuk met den jare 1273 besluit.
Naar het oordeel van Rec. kunnen op de wijze, waarop de geleerde Schrijver dit Jaarboek bearbeid heeft, drie gewigtige aanmerkingen gemaakt worden. De eerste betreft den stijl. Het oorspronkelijke voert den naam van Kronijk. De Schrijver heeft den beteren naam Jaarboek gekozen, en zegt in zijn Prospectus te regt: Niet alle Jaarboeken toch zijn

{==449==} {>>pagina-aanduiding<<}
even brokkelig, gescheurd, naakt en bekrompen uitgevallen. Rec. keurt ook voor Stedelijke of Provinciale Geschiedenissen den vorm van Jaarboeken of Kronijken goed. In deze toch bestaat geene doorloopende Geschiedenis: er bestaat geene geregelde aaneenschakeling van oorzaken en gevolgen, gelijk dit bij de algemeene Geschiedenis van een Rijk of Land het geval is. En een Schrijver, die dus eene doorloopende Geschiedenis eener Stad of Provincie wilde leveren, zoude genoodzaakt zijn te kunstelen, om zamenhang tusschen opvolgende gebeurtenissen te brengen, waar zij niet aanwezig is. Maar, gelijk Rec. dus in 't algemeen voor een werk als het onderhavige den kronijkvorm goedkeurt, is echter ook daarin een goede en vooral een eenparige stijl een hoofdvereischte. Dit nu wordt, naar zijn oordeel, hier gemist. Men vindt hier van allerlei stijl door elkander. Nu eens vindt men den historischen stijl, dan weder den vorm eener oudheidkundige verhandeling; sommige plaatsen doen ons aan gemeenzame brieven denken (b.v. op bl 144 en 145 de naamlijst van onderscheidene kerken en torens, met de opgave bij elke, of er veel of weinig dufsteen aan gevonden wordt); dan weder vindt men vragen voorgesteld, berekeningen voorgedragen, en veelvuldige uitweidingen gemaakt, die, hoe nuttig en belangrijk op zichzelve, echter het noodzakelijk gevolg hebben, dat men ongevoelig meer eene oudheidkundige verhandeling dan eene Geschiedenis meent te lezen. Onzes inziens zou het werk veel gewonnen hebben, indien de Schrijver achter ieder Tijdvak een rustpunt genomen had, en daar, gelijk hume in zijne Geschiedenis van Engeland doet, bij wijze van Aanhangsel, een algemeen overzigt over de voorgaande Eeuw, ten aanzien van de Godsdienst, regering, wetten, zeden, wetenschappen, enz. gegeven had, en dan voor het overige van zijn geschiedverhaal zich op eenen eenvoudig deftigen en eenparigen
stijl had toegelegd, waarvan, naar ons oordeel, de Vlaamsche Kronijkschrijver meyerus een uitmuntend voorbeeld oplevert.
Onze tweede aanmerking betreft de vermenging van Sage en Geschiedenis. Rec., hoezeer voor als nog vermeenende, dat de Schrijvér te hooge waarde toekent aan de Kronijken van ocko en dergelijke, is het echter volkomen met hem eens, dat men dezelve nog niet genoeg bearbeid heeft, en gelooft gaarne, dat eene gezette opsporing der bronnen, waaruit deze Schrijvers kunnen geput hebben, in één woord

{==450==} {>>pagina-aanduiding<<}
eene kritische behandeling derzelve, sommige opgaven als daadzaken zoude doen kennen, die men nu voor fabelen houdt. Maar - men brenge deze fabelen, Sagen, of dichterlijke overleveringen, niet in de Geschiedenis, vóór zij genoegzaam bearbeid zijn. Laat een Oudheidkundige als westendorp, in eene breedvoerige verhandeling, uit die Sagen eenige vaste geschiedkundige punten opdelven, dan zal zijn arbeid een nieuw licht voor de Geschiedenis doen opgaan, en met dankbaarheid zal een volgend Geschiedschrijver er zijn werk mede verrijken. Doch zoo lang dit niet is geschied, zoo lang deze Sagen nog onbewerkt zijn, zoo lang de geschiedkundige grondslag derzelve nog niet blootgelegd en duidelijk aangewezen is, zóó lang houde men de geschiedkundige waarheid onvermengd, of men geeft den doodsteek aan alle historische kritiek.
De derde en laatste aanmerking hangt met de vorige naauw te zamen. De Schrijver heeft wel hier en daar, maar echter doorgaans zijne bronnen niet opgegeven. Wij weten het, sommigen zijn van oordeel, dat alle deze citatiën niet te pas komen, en dat men den Historieschrijver op zijn woord gelooven moet. Van dit gevoelen is Recensent echter niet, en hij durft hetzelve evenmin aan westendorp toeschrijven. Doch, zoo het immer steek kan houden, is het toch alleen dan, wanneer men of als gelijktijdig Schrijver de Geschiedenis beschrijft, of, oudere tijden behandelende, eene meer algemeen bekende, aan geen twijfel onderhevige, en door gelijktijdige Schrijvers welbevestigde Geschiedenis geeft. Maar, zoo ergens het naauwkeurig aanhalen der bronnen volstrekt noodzakelijk is, was het hier, waar de Schrijver zich bij elken voetstap tusschen de Fabel en Geschiedenis geplaatst ziet, en waar het dus voor den lezer van het hoogste belang is, om te weten, of hetgeen hij leest uit de Sage, dan wel uit de echte Geschiedenis ontleend is. Slechts één bewijs uit vele. Wij lezen op bl. 26: ‘In 433 liet de Koning richold, welke in de versiering van Vriesland vermaak schepte, een zeer schoon lusthuis bouwen in het bosch Fluise, eene mijl noordwaarts van Staveren gelegen, werwaarts hij zich met zijnen hofstoet dikwijls begaf.’ Hiervan wordt geene bron aangehaald, en dat westendorp dit toch als zeker opgeeft, blijkt daaruit, dat hij er tusschen twee haakjes de volgende conclusie uit trekt: (‘Er bestond derhalve hier eenmaal een Paleis, in-
{==451==} {>>pagina-aanduiding<<}
dien men al richold de stichting daarvan wil ontzeggen.’) Nu is het dan toch wel van belang, om te weten, op wiens gezag dit hier zoo stellig gezegd wordt: of dit ontleend is uit eenen Schrijver
van erkend gezag over of uit dit tijdperk, dan wel uit ocko van scarl of andreas cornelius, wier berigten ten minste twijfelachtig, immers nog bij velen questieus zijn. Doch wij gaan verder, om aan te toonen, dat eene citatie hier hoognoodig was. Rec. houdt het er voor, dat het aangehaalde ontleend is uit ocko, of, 't geen op hetzelfde nederkomt, uit andreas cornelius, bl. 31 der uitgave van 1742. Daar nu leest men het volgende: ‘Anno 419 bouwde richolt de Koning binnen Stavoren een zeer kostelijk Paleis, daarin hij alle de Heeren en Hertogen, die vóór zijnen tijd in Friesland geregeert hadden, (beginnende omtrent 300 jaren vóór de geboorte christi, van den eersten bewoner friso af) heeft zetten en schilderen laten, met ook de datum wanneer, en hoe lange zij geregeert hadden; het was een zeer kostelijk werk, dat van een ijder zeer gelaudeert en geprezen wierde, zoo dat er ook menig kwam om hetzelve te bezien, vermits den grooten roep die daarvan ging, onder welke carolus pulcher, de jonge Hertog van Braband (!!) met veel Edelen (van zijnen vader daar gezonden) ook mede kwam,’ enz. - ‘Anno 435 liet richoldus het land zeer verbeteren en met menigerlei gebouwen versieren, dede ook in 't bosch Fluiso (meest een mijl weegs in 't Noordoost van Stavoren op) een zeer schoon lusthuis zetten, daar hij met zijn Hofgezin en Edelen hem dikwijls kwam vermaken.’ Nu is een van beiden zeker: of westendorp heeft het berigt van ocko naar verkiezing gesplitst, en, het eene als fabel verwerpende, het andere voor stellige waarheid aangenomen; of hij heeft andere bronnen (die niet gemakkelijk te gissen zijn) voor zich gehad, die hem grond
gaven om alleen het laatste voor waar te houden: en in dit geval vraagt men met reden, waarom deze bron niet aangewezen?
Rec., die bij de lezing van dit werk ocko van scarl naast zich gehad heeft, zoude dit met nog meer voorbeelden kunnen aandringen, zoo het bestek dit gedoogde, of zoo hij dit eene staal niet voor genoegzaam hield, om aan te toonen, dat eene naauwkeurige aanhaling der bronnen juist in dit werk noodzakelijk was.

{==452==} {>>pagina-aanduiding<<}

Deze zijn de algemeene aanmerkingen, welke bij Rec. onder het lezen van dit overigens verdienstelijk en geleerd werk opkwamen. De volgende betreffen slechts eenige weinige plaatsen.
Bl. 28. ‘eene vertelling door onze Jaarboekschrijvers opbewaard.’ Waartoe deze Germanismus, die ook hier op meer plaatsen voorkomt? Is het Nederlandsche bewaard niet duidelijk genoeg?
Ald. ‘Artus of artur werd door de Duitschers en Vriezen overvallen en gedood, en zijn lijk vervolgens op een eiland (welk?) begraven. In Britannië is deze schoone Sage vollediger bewaard.’ Rec. gelooft niet, dat uit deze Sage veel voor onze Geschiedenis te halen is. Het eiland toch, naar 't welk de Schrijver vraagt, moet, zoo ergens, in Britannië gezocht worden, en wel te Glastonbury, een vlek in het Graafschap Sommerset. Dit Glastonbury ligt rondom in rivieren en als op een eiland. (Tegenw. staat van Grootbritt. 2de D. bl. 116.) Aldaar zoude eene looden plaat gevonden zijn met het opschrift: Hie jacet sepultus Rex inclytus Arturius in insula Avalonia. Deze insula Avalonia wordt onder anderen door baxter (Gloss. antiq. Brit. p. 28) voor het tegenwoordige Glastonbury gehouden; doch hij schijnt aan dezen geheelen vond te twijfelen, en schrijft denzelven toe aan Monnikenbedrog. Rec. herinnert zich, veel daaromtrent gevonden te hebben in het werk van den Jezuit malbrancq, (de Morinis, III Vol. 4to.) waar eene afbeelding van de looden plaat voorkomt.
Bl. 32. Over de Sage (of fabel) van aurundulius, Ezzelinus of Ezelsoor, handelende, vraagt de Schrijver: ‘Waarom toch werden de Sagen van zulk eenen geëerden Koning zoo verachtelijk behandeld?’ Wij wenschen van harten, dat de geleerde Schrijver deze Sage eens opzettelijk behandele; tot nog toe verklaren wij in gemoede, geene historische waarheid of sporen daarvan te kunnen vinden in dit verhaal omtrent den Burchgrave lem en zijne afstammelingen, 't welk in onze Kronijken aldus opgegeven wordt: ‘Dese lem hadde een huysvrouwe ende was een Reusinne, daer hij een soon bij wan, geheeten dibbalt, ende wert namaels Coninck van Vrieslant. Dese Coninck dibbalt hadde oock een Reusinne tot eenen wijve, daer hije enen soon bij hadde, en was genoemt lem: en dese Heer lem dede bouwen eene fortresse, ende dede die na hem heeten Heere

{==453==} {>>pagina-aanduiding<<}
lems stede: ende dit is nu de stede van Haerlem. Hij had een soon ghenoemt aurindulius, en was Coninck van Vrieslant, dewelcke de leecke luyden noemen Eseloor, omdat hij so lange ooren hadde gelijck eenen Esel. Dese Coninck aurindulius hadde oock eene Reusinne tot eenen wijve,’ enz. Dusverre de groote Hollandsche en andere Kronijken. Waarlijk, het is niet onbelangrijk te vernemen, welke waarheden er al in deze schoone (?) Sage verholen liggen.
Bl. 40. De Schrijver verhaalt de geschiedenis van radboud, die, op het punt staande om door wulfram gedoopt te worden, weigerde den doop te ontvangen, wijl hij bij zijne Voorvaderen zijn wilde. Hij voegt er bij, dat de wederlegging van kluit (die in zijne Hist. Crit. Excurs. I tracht aan te toonen, dat wulfram in 719 radboud niet heeft kunnen doopen) hem geenszins gegrond voorkomt. ‘Immers,’ zegt hij, ‘alhoewel wulfram den bisschopsmijter nederlegde en zich in 700 naar het klooster Fontanelle begaf, waar hij in 720 overleed, zoo kan hij daarom zeer wel eene zoodanige zending van tijd tot tijd hebben aangenomen.’ Doch kluit maakt het hoogst waarschijnlijk, dat wulfram reeds in 693 overleden was: in allen gevalle toont hij aan, dat zijn lijk reeds in 704 uit eene kerk, waar het eenige jaren had gerust, naar eene andere is vervoerd; en is dit zoo, dan kan hij althans in 719 radboud niet hebben willen doopen. Kluit toont verder aan, dat er een geschiedkundige grond voor de zaak aanwezig is, en dat zij tot 728 moet gebragt worden, wanneer de zaak, gelijk zij verhaald wordt, tusschen eenige geloofspredikers (niet wulfram) met den Hertog richold (niet radboud) is voorgevallen. Het verwonderde ons eenigzins, dat de Schrijver kluit, voor wien het hem zeker niet aan hoogachting ontbreken zal, hier als met eene pennestreek wegzendt. Die kluit tegenspreken wil, kan niet beter doen, dan het voorbeeld te volgen, 't welk westendorp zelf daarvan gegeven heeft in zijne uitmuntende Verhandeling over de grensscheidingen van Zeeland in de Middeleeuwen, waarin hij, naar het oordeel van Recensent, het
gevoelen van kluit, dat Hedenzee het Swin of de Haven van Sluis is, grondig en zegevierend heeft wederlegd.
Bl. 167. Derk den IX, Graaf van Holland. Dit zal eene drukfout zijn. Er wordt gesproken van de jaren 1125-
{==454==} {>>pagina-aanduiding<<}
1128. Men leze: dirk, den IXden Graaf van Holland (te weten dirk den VI).
Dan, dit zijn kleinigheden. Is er onder de straks geopperde bedenkingen slechts ééne, waarmede de kundige Schrijver instemt, zal het ons aangenaam zijn, indien de volgende Stukken daardoor eenige meerdere volkomenheid erlangen. Het werk is te rijk aan inhoud, het geeft een te helder overzigt over de zeden en gewoonten onzer Voorvaderen, het getuigt te zeer van de veelomvattende geleerdheid des Schrijvers, dan dat eenige ligt te verhelpen gebreken van stijl en vorm het zouden ontsieren. Wij wenschen den Schrijver den noodigen lust en ijver toe, om zijne niet gemakkelijke taak verder voort te zetten, en zien het vervolg met verlangen te gemoet.
De uitvoering van dit werk is fraai en verdient allen lof.




Zedelijke en Godsdienstige Vertoogen, door F. Hoekstra, Leeraar bij de Doopsgezinden te Harlingen. IIde Stukje. Te Arnhem, bij C.A. Thieme. 1829. In gr. 8vo. 147 Bl. f 1-50.

Te lang heeft dit boeksken op onze tafel vertoefd. Hetzelve is een vervolg op een soortgelijk bundeltje, onder denzelfden titel door den Eerw. hoekstra uitgegeven in 1827. Wij hebben er toen ons gevoelen over gezegd, en den klaren, opgeruimden en onderhoudenden schrijftrant des welgeachten Leeraars geprezen (*), dien wij op nieuw aantreffen in de IV eerste Vertoogen van zijne hand, hier voorkomende. Dezelve loopen over de voortgaande zedelijke verbetering der wereld, - de Spaarzaamheid als eene Volksdeugd beschouwd, - de achttiende Junij - en over de Christelijke Vrijheid. Hoe vele lezenswaardige en nuttige herinneringen en wenken wij hier aantroffen, daar blijft nogtans in een en ander dier Vertoogen, vooral over de meest aangelegene onderwerpen, wel iets te verlangen overig, dat men naauwkeuriger bearbeid en uiteengezet wenschen zoude. Wel heeft de Schrijver zelf dit ingezien en erkend in zijn Voorberigt voor het vroegere Stukje; maar, is dit wel meer dan eene verontschuldiging ten halve voor het Publiek bij de uitgave? Hoe dit zij, in dien zin geviel ons vooral het drietal laatste Verhandelingen,

{==455==} {>>pagina-aanduiding<<}
waarin het Karakter van jezus tegen de beschuldiging van dweeperij mannelijk verdedigd, en met vollen nadruk gehandhaafd wordt. Aan de pen van hoekstra's overledenen Vriend, den Schrijver der schoone Verhandeling over de voortreffelijkheid der Christelijke Zedekunde (*), zijn wij dit toevoegsel verschuldigd, nagenoeg een derde uitmakende van dit Stukje. Men is in een ander geacht Maandwerk (de Godgeleerde Bijdragen voor 1829. D. III. St. 5. bl. 748) ons voorgekomen met een breedvoerig verslag en beoordeeling, waarmede wij ons wel kunnen vereenigen. Wij bekorten des het onze, wijzen derwaarts over, en betuigen alleen ten slotte den Eerw. hoekstra onzen dank, zoo voor het voortzetten van zijn eigen werk, als voor het opnemen daarin van de Verhandelingen zijns afgestorvenen Vriends, vroeger door ons bij name gedacht.

De Galeislaaf, of dertienjarig lijden van een' Protestant. Naar de Hoogduitsche bewerking van F. Girardet. Te Amsterdam, bij C.L. Schleijer. 1829. In gr. 8vo. VI en 324 bl. f 3-30.

Met volle ruimte kan Rec. dit boek aanprijzen. Het is eene belangrijke bijdrage tot de geschiedenis der Roomsche heerschzucht en vervolging om het geloof. In eene korte schets vindt men eerst vermeld, wat de herroeping van het Edict van Nantes voorafging. Sluwe Jezuiten wisten den zwakken lodewijk XIV naar hunnen wil te leiden en tot het onderdrukken der Protestanten te bewegen, niette. genstaande hij bij zijne troonbeklimming plegtiglijk het tegendeel beloofd had. Men weet uit de Kerkelijke Geschiedenis, hoe destijds in Frankrijk dragonders uitgezonden werden, om den priesteren en hunnen zendelingen behulpzame hand in het zoogenaamde bekeeringswerk te bieden. Die wreedaards ontscheurden aan moeders hare zuigelingen - bonden haar, geheele dagen lang, tegenover hare kinderen vast, en lieten deze zonder voedsel liggen. Zou haar het moederhart bij het gezigt en jammerlijk gekerm dezer hulpelooze schepsels nu niet breken, en wilden zij hen niet voor hare oogen zien versmachten, zoo

{==456==} {>>pagina-aanduiding<<}
bleef haar geene andere keus over, dan te onderteekenen - dat zij de leerstellingen van het Pausdom aannamen. Vele duizenden Protestanten wisten door de vlugt zich te redden. Doch weldra waren daartegen ook strenge maatregelen genomen. Den persoon, wiens lotgevallen hier verhaald worden, gelukte het, veilig de grenzen te naderen. Hij was destijds een jongeling van zestien jaren. Reeds had hij voet op Nederlandschen bodem gezet, maar sloeg, uit onkunde, een' verkeerden weg in, en geraakte in handen der bitterste vijanden. Hij bleef echter getrouw aan zijne belijdenis, en verduurde met verwonderlijke standvastigheid de verschrikkelijkste mishandelingen, tot dat eindelijk hem en velen zijner lotgenooten, door tusschenkomst van Engeland, de vrijheid werd geschonken.
Het boek is met veel gematigdheid en in echt godsdienstigen geest geschreven. Men kan het niet lezen zonder innigen weemoed. En dat monster der onverdraagzaamheid zoude in onzen tijd het hoofd wel weder willen opsteken! - Protestanten! leest uwen Bijbel, en draagt zorge, dat uwe kinderen deszelfs inhoud vroeg leeren kennen. Bijbelkennis en ware godsvrucht maakten den zestienjarigen jongeling bestand zoo wel tegen de listige aanzoeken der Jezuiten, als tegen het nameloos lijden in de akeligste kerkers en op de galeijen, alwaar zij nog erger behandeld werden dan de Turken, welke door de Oostenrijkers aan de Franschen verkocht waren! Is het te verwonderen, dat in zoodanig land en onder zoodanige menschen, welke Christenen, en wel bij uitsluiting van alle anderen Christenen wilden heeten, het ongeloof in lateren tijd dien opgang maakte? De Turksche galeislaven betoonden aan de ongelukkige Protestanten veel deelneming, en noemden hen Broeders in God. Gewillig en gaarne namen die Turken de gevaarlijke taak op zich, om gelden, uit Amsterdam ten behoeve van verdrukte geloofsgenooten overgemaakt, op de onderscheidene galeijen aan de bedoelde personen in stilte ter hand te stellen. Zij deden dit geheel belangeloos, ofschoon zij wisten, welke wreede straf zij te wachten hadden, in geval van ontdekking. ‘En deze menschen,’ zegt de Schrijver, ‘noemt men Barbaren en Ongeloovigen! - Nooit heb ik krachtiger het ongerijmde ingezien van de ons door onze bekeeringsapostelen gedurig voorgepreekte leer, dat men alleen in de Katholieke kerk zalig kon worden, en er buiten deze geen geluk, geen toekomende heilstaat voor de men-
{==457==} {>>pagina-aanduiding<<}
schen te vinden was, dan wanneer ik deze Turken, met echt Christelijke gezindheden in het hart, in mijne gedachten met gene vervolgzieke priesters en zendelingen vergeleek. Waarlijk, men
behoort een vrij sterk geloof te hebben, om bij eene zoodanige vergelijking nog te weifelen, met welke van beiden men liever éénen weg zou willen bewandelen, en in eene toekomende wereld hetzelfde lot ondergaan.’ Deze lofspraak der Turken in andere opzigten daargelaten; als men zoodanige dingen leest, en de veelvuldige gruwelen der hierarchie van Rome zich herinnert, wordt het begrijpelijk, dat onze voorvaderen, in dagen van vervolging, weleens konden zeggen: Liever Turksch, dan Paapsch.




Koenradijn en Frederik, Treurspel. Uit het Fransch van Liadières. Door Hendrik Kuyper, Gerritsz. Te Amsterdam, bij M. Westerman en C. van Hulst. 1829. In kl. 8vo. 81 Bl. f :-50.

Koenradijn, wettig Koning van Napels en Sicilië, zoon des Duitschen Keizers uit het Huis van Oostenrijk, en zijn bloedverwant frederik waren door innige vriendschap aan elkander verbonden geweest. Door Pauselijken banvloek was koenradijn van den troon beroofd geworden, en frederik, onder den naam van rogier, nam dienst in het leger van karel van anjou, in Palestina. Hij-zelf verbreidde aldaar de tijding, dat frederik, die na koenradijn regt had op den troon van Napels, overleden was, en zulks alleen om zijn leven te beveiligen. Nadat hij vernomen had, dat koenradijn door mainfroi, toen ter tijd Voogd of Ruwaard der beide Siciliën, was omgebragt, verheugde hij zich over de keus van den Paus, die karel van anjou tot Koning benoemde. Immers frederik, of rogier, gelijk hij zich noemde, had geen uitzigt op den troon voor zichzelven meer, en den trouweloozen mainfroi zou alzoo het gezag worden ontweldigd. Onder zijnen aangenomenen naam hielp hij dan ook karel in de heerschappij bevestigen: doch hoe groot was zijne verbazing, toen koenradijn het gevaar bleek ontsnapt te zijn, en met een leger op Napels aanrukte! Karel wilde het Rijksbestuur niet laten varen. Rogier beminde diens dochter constance, die uit liefde tot hem Vorstelijke

{==458==} {>>pagina-aanduiding<<}
huwelijken afsloeg, onder anderen dat met den Kastieljaanschen Prins philippus. Hoe moeijelijk was hier nu de tweestrijd tusschen vriendschap en liefde, pligt en neiging! Karel bood aan rogier de hand zijner geliefde constance, zoo hij hem tegen koenradijn verdedigde; maar deze was de wettige Koning en de boezemvriend van den voor rogier zich uitgevenden frederik; karel daarentegen was een overweldiger, maar de vader van constance. De tranen der laatste verleidden rogier, vooral toen hij vernam, dat zijn medeminnaar philippus met eene vloot en een landingsleger karel was ter hulpe gesneld, en deze alzoo constance zoude verkrijgen tot loon van zijnen bijstand. Eer philippus met de zijnen nog toe kan schieten, beslist rogier de overwinning ten voordeele van karel. Onder de krijgsgevangenen bevindt zich koenradijn, als gemeen soldaat gekleed. Rogier bezoekt die krijgsgevangenen, en de vrienden herkennen elkander. frederik besluit, zijne liefde en zijn geluk op te offeren aan vriendschap en pligt, verwerft het levensbehoud der gevangenen, en meent koenradijn, wien hij waande niet ontdekt te zijn, krachtens eene algemeene vergunning, scheep te doen gaan; maar d'amboise, een Ridder aan het Huis van anjou gehecht, neemt koenradijn, op last van karel, die der zake kundig was geworden, gevangen. Deze wil den afstand van zijne kroon onderteekenen, om frederik te redden; doch vernemende, dat frederik aan het
hoofd des volks hem komt verlossen, weigert hij. karel laat koenradijn wegleiden, en deze wordt, volgens het verhaal van blanca aan hare vriendin constance, voor het oog der opstandelingen onthoofd. Frederik wordt doodelijk gewond, ondersteund door zijnen vriend oswald en gedragen door zijne soldaten op het tooneel gebragt, en sterft. Zie hier zijne laatste woorden, tot karel:

Ja; 'k zie de toekomst in.... 't noodlottig uur breekt aan! 
Hoort gij niet reeds dat uur, het uur der wrake slaan? 
Hoort gij niet in 't verschiet die schuldlooze offers klagen? 
'k Zie, Franschen! u de straf van Karels gruwlen dragen; 
'k Zie stroomen bloeds.... Ik zal te wel gewroken zijn. - 
Vergeet, Constance! uw vriend!... Ik volg u, Koenradijn! - 


{==459==} {>>pagina-aanduiding<<}

Recensent heeft het stuk met belangstelling en niet zonder aandoening gelezen; het verdiende de eer der vertaling, gelijk blijkt uit den hier boven gegevenen inhoud. Dat de reeks van vroegere gebeurtenissen alleen uit de gesprekken kenbaar wordt, laat zich van zelfs bevatten: het stuk speelt te Napels, en begint met den zielestrijd van frederik. Intusschen is er in een Tooneelstuk, vooral in een Treurspel in verzen, behalve plan en inhoud, nog meer, waarop zich onze aandacht vestigen moet. Het plan was uitmuntend, de inhoud belangrijk; maar hoe is het gelegen met de teekening der karakters? en hoe met den stijl en de versificatie? Recensent komt het voor, dat de karakters goed zijn geschetst en volgehouden; maar echter niet zóó kenmerkend, noch met zulke meestertrekken, dat men den Heer liadières onder de scheppende vernuften zou kunnen rangschikken. Ook de stijl is edel en deftig, soms roerend en krachtig, zelden verheven en wegslepend. Doch dat verhevene en wegslepende vindt men ook schaars in het Fransche Trenrspel van de classische school. Wenschelijk ware 't, dat er in ons Vaderland eens een Dichter opstond, die de regelmatigheid en alle overige loffelijke hoedanigheden der Fransche Classieken met het vuur, den hartstogt, de hooge poëzij, den wijsgeerigen zin en de treffende karakterschilderingen van eenen schiller b.v. wist te vereenigen. De Heer van halmael is op den goeden weg. Zijne onvolprezene Ats Bonninga slrekt daarvan ten bewijze. Mogt dat modèl door meerdere dergelijke of nog grootere meesterstukken van dezelfde bekwame hand worden achtervolgd!
Wat eindelijk de versificatie betreft, deze alleen is het werk van den Vertaler, en hij schijnt ons, over het algemeen, wèl er in geslaagd te zijn. Het rijm van verkrijg op bedreig (bl. 21) verdient zeker geene aanbeveling. Met de eigennamen van twee lettergrepen is wonderlijk gehaspeld: nu eens moet men 
{== afbeelding 	==} {>>afbeelding<<}
    
, dan weder 
{== afbeelding 	==} {>>afbeelding<<}
    
 lezen; zoo ook soms 
{== afbeelding 	==} {>>afbeelding<<}
    
, en straks weder 
{== afbeelding 	==} {>>afbeelding<<}
    
. Men behoorde altijd 
{== afbeelding 	==} {>>afbeelding<<}
    
 en 
{== afbeelding 	==} {>>afbeelding<<}
    
 (wel te verstaan volgens de aangenomen accentuatie) te kunnen uitspreken: want het positione longum komt in onze rhythmische verssoorten niet in aanmerking. Op bl. 81 hindert de uitdrukking: Een schelm trof mij te wel. In het Fransch zal er wel niet staan un coquim of un fripon. Zoo ja, dan moest dit verholpen zijn in

{==460==} {>>pagina-aanduiding<<}
de vertaling; want het is beneden de deftigheid. Waarom niet liever: Men trof mij al te wel? Ook had men bij de navolging constance's wanhoop, toen zij haren minnaar daar zieltogende aan zag dragen, wel wat levendiger mogen doen uitkomen, dan alleen in deze woorden:

Groote God! wat schouwspel zien mijne oogen? 
Rogier!... deez' laatste slag moet dan mijn leed verhoogen? 

waarop zij dadelijk bezwijmt. Zij moest óf met den uitroep: Groote God! in zwijm vallen, óf, zoo zij krachten overhield om meer te zeggen, alsdan in hartstogtelijker taal haren boezem lucht geven, zich het leven als voelen ontvlugten, met verflaauwende en afgebrokene stem eindigen, en met een woord van liefde of wanhoop op de lippen in de armen van blanca zijgen.
Ook van de zijde der taal valt er wel het eene en andere aan te merken; b.v. bl. 81:

Waan echter niet, dat gij de Godheid, zoo geducht, 
En hare wrekende arm, op Napels troon ontvlugt. 

Arm is, naar de aangenomene en, blijkens de spelling, hier gevolgde taalregels, mannelijk; bij gevolg liever:

En d'arm van hare wraak op Napels troon ontvlugt. 

Broêr (bl. 3 en elders) voor broeder is bijna zoo verwerpelijk als moêr voor moeder.
Echter betuigt Recensent zijn genoegen, dat dit Treurspel, hetwelk in vele opzigten lof verdient, vrij gelukkig door den Heer kuyper in onze moedertaal is overgebragt, en ter aanbeveling besluit hij deze beoordeeling met de woorden van karel (bl. 69):

't Gevaar omringt altijd, d'Amboise! een Koningskroon. 
Ik ken het Pauslijk hoofd en vrees zijn duistre lagen. 
Wat is, sints Hendrik, 't lot van hen die 't purper dragen? 
Wat ook hun misdrijf was, het grootste was misschien, 
't Gevreesde Priesterschap laatdunkend 't hoofd te biên. 

En verder:

Hij wacht slechts, of hem stof tot twisten wordt gegeven. 
Nooit deed men ongestraft een' trotschen priester beven! 


{==461==} {>>pagina-aanduiding<<}

Eindelijk:

Gij zoudt weldra, d'Amboise! om slechts een steun te vinden, 
Hem (Paus clemens IV) zien met Koenradijn zich tegen 
mij verbinden. 

Adres aan de Unionisten!

De fatsoenlijke en de geringe stand; of de Lotgevallen van Augustus Minard. Naar het Fransch van L.B. Picard. II Declen. Te Amsterdam, bij G.J.A. Beijerinck. In gr. 8vo. Te zamen 391 bl. f 4-40.

In eene welgeschrevene voorrede verantwoordt zich de vertaler over het overbrengen in onze taal van eenen vreemden roman. Na vooraf het een en ander aangemerkt te hebben tot teregtwijzing van het al te hevig uitvaren tegen romans in het algemeen, welker lezing dan toch ook derzelver nuttige strekking heeft, vooral bij de zoodanigen, wier aanleg niet tot strengere studiën overhelt, kondigt de vertaler het onderhavige werk aan, als een tafereel der hedendaagsche zeden in Frankrijk. Hij beweert, dat de dwaasheden en belagchelijkheden hier zoo geestig ten toon gespreid, zoo menschkundig beoordeeld, zoo aardig, als uit de schuilhoeken van het hart, opgehaald worden, dat zij aan elken bodem, ook aan den onzen, eigen kunnen genoemd worden. ‘Menigeen,’ zegt hij, ‘is hij niet geheel blind, zal in de verregaande ijdelheid van onzen held en diens ouders, in hunne zucht tot bovenmatige standverheffing, zonder daartoe persoonlijke eigenschappen te bezitten, in hunne beoordeeling van zaken, enkel gegrond op hartstogt en plaatsgrijpende omstandigheden, zijn eigen beeld herkennen, of, vindt hij deze schets op zichzelven niet van toepassing, hij zal dezelve op zijnen buurman overbrengen. Hoe hij de zaak ook aanvatte, een der beide oogpunten kan hem tot meerdere omzigtigheid, in gedragingen en gevoelens, opleiden, en hem voor die nadeelen, welke het natuurlijke gevolg der hier ten toon gespreide dwaasheden moeten zijn, behoeden.’ Maar laat ons zien, in hoe ver het werk zelf aan deze aankondiging beantwoordt.
De vader van onzen held is een bemiddeld lakenkooper te

{==462==} {>>pagina-aanduiding<<}
Parijs, wordt, onder de dynastie van napoleon, benoemd tot Adjunctmaire in een der arrondissementen van die hoofdstad, vervolgens met het ridderkruis versierd, en eindelijk tot Rijksbaron verheven. Deze verheffing heeft bij hem en zijne vrouw eene groote verandering van denk- en leefwijze ten gevolge. Zij begrijpen nu hun huis op eenen grooteren voet te moeten inrigten, zeggen hunnen koophandel vaarwel, kiezen zich eenen kring van verkeering, en betrekken eene woning overeenkomstig hunnen nieuwen rang. Ook hun eenige zoon augustus neemt spoedig de manieren aan van eenen jongen Edelman, munt wel niet uit in zijne studiën, maar is een voortreffelijk danser, speelt grof, maakt zijn hof bij de dames, en is, ten minste in de oogen van zijne moeder, een beminnelijk cavalier. Waren standverheffingen, als die van den nieuwen Baron, onder napoleon niet zeldzaam, zij hadden echter hare bezwaren. Dit ondervindt de familie minard, nu augustus onder de Gardes d'honneur wordt ingelijfd, het leger moet volgen, en in 1814 gewond en krijgsgevangen wordt. In Frankrijk teruggekeerd, vindt hij zijne moeder overleden, verliest ook spoedig daarop zijnen vader, en vindt diens nalatenschap ver beneden zijne verwachting. Nu is de jonge Baron, onder het bewind der herstelde bourbons, zonder genoegzame middelen, om overeenkomstig zijnen rang te leven, zonder genoegzame kundigheden, om zich onder het nieuwe bewind noodzakelijk te maken, en ondervindt van den ouden Adel de meest vernederende terugstooting. Met moeite houdt hij zich, in eenige geringe bedieningen, een' tijdlang staande, maar verwerft ten laatste, door eenige gelukkige speculatiën in de sondsen, weder een geldelijk vermogen, dat alle zijne vroegere verwachtingen overtreft. Meenende, dat het nu tijd is, om zich in een'
meer gevestigden stand te begeven, tracht hij zich door een huwelijk te verbinden met een geslacht van den aanzienlijksten stand. Maar, bedrogen door zijne trouwelooze geliefde, de speelbal der intrigues van hare bloedverwanten, vat augustus den bittersten haat op tegen den fatsoenlijken stand, en meent nu, dat er geene braafheid en trouw op de wereld te vinden zijn, dan onder menschen van geringen stand. Ook daar beproeft hij nu zijn geluk, en meent al spoedig in een meisje van zeer lagen stand het doel van zijne wenschen te hebben gevonden. Maar bij de uitkomst waren het, ofschoon op geringer tooneel, weder dezelfde listen, dezelfde ondeugden, door welke augustus bijna tot een on-
{==463==} {>>pagina-aanduiding<<}
herstelbaar ongeluk zou vervallen zijn. Nu wanhoopt hij aan alle menschelijke deugd, vooral aan braafheid en trouw bij meisjes van welken stand ook, en zou zijn leed met de verharding van eenen menschenhater hebben getorscht, of door de verstrooijingen van den ongehuwden lichtmis getracht hebben hetzelve te verbannen, ware het niet, dat zijn edele vriend julius, die, met zijne brave en verstandige tante adelaïde, hem reeds tweemalen had gered van een ongelukkig huwelijk, hem eerst tot een nuttig werkzaam leven in den middelstand had geleid, en eindelijk medewerkte, om hem te vereenigen met het meisje, hetwelk zijn beter gevoel reeds lang eeniglijk had gekozen, maar van hetwelk zijne vooroordeelen, zijne ijdelheid en ligtzinnigheid hem te lang hadden verwijderd; en maria heeft, als gelukkige echtgenoote van augustus, die nu van zijne dwalingen teruggekomen was, het zich nimmer beklaagd, dat zij hem zijne feilen eenmaal heeft vergeven.
Ziet daar het hoofdzakelijk beloop van dit verhaal. Welk is nu ons oordeel over het werk? Wij willen deszelfs mededeeling aanvangen met die aanmerkingen, zonder welke wij meenen deszelfs lezing niet te mogen aanbevelen. Wij wenschten, namelijk, in de eerste plaats, en deze aanmerking geldt vele werken van smaak van onzen tijd, de deugd hier niet enkel door die beweegredenen aangeprezen te zien, welke alleen op de eigenliesde invloed kunnen uitoefenen. De verstandhouding met de voormalige kamenier van zijne moeder, en zelfs die met eene gehuwde vrouw, worden augustus zoo zeer niet als zedelijke overtredingen aangerekend, maar meer ten toon gesteld als dwaasheden, omdat zij hem beneden zijnen stand doen nederdalen, of hem blootstellen aan de ruwe verguizing des minnenijds eener onbeschaafde vrouw. Wij vinden dan ook bij den held des verhaals wel spijt over begane dwaasheden, maar geen berouw over zedelijke overtredingen. Wat wordt er van de beoefening der deugd, indien zij ons enkel door ons tijdelijk eigenbelang wordt aanbevolen? Zeker iets geheel anders, dan die hooge trap van zedelijkheid, waartoe de liefde voor de deugd zelve, zonder hare gevolgen in aanmerking te nemen, den mensch kan verheffen. Maar daarenboven, beschouwen wij zelfs de misstappen van augustus enkel als dwaasheden, dan willen wij den jongeling, wien dit boek in handen komt, toch gewaarschuwd hebben, dat in de werkelijke wereld zelfs de dwaasheden zich zoo gemakkelijk niet laten herstellen, als dit verhaal schijnt te leeren. Dat een verkwist vermogen zoo spoedig, en dat wel door windhandel, weder verkregen wordt, is eene zeldzaamheid; maar dat zulk eenen windhandelaar ook tevens de voorzigtigheid aanwaait, om het gewonnene te bewaren en verstandig te genieten, is eene nog grootere zeldzaamheid. Ook zullen onze jonge lezeressen het ons, hopen wij, wel ten goede willen afnemen, wanneer wij haar verzekeren, dat de bekeerde lichtmis bij lange
na niet altijd zulk een goed echtgenoot is, als maria het geluk heeft in au-
{==464==} {>>pagina-aanduiding<<}
gustus te vinden. - Misschien is onze beoordeeling wat te oud-Hollandsch. Dit moge zoo zijn, wij herhalen het, zonder het aangemerkte meenen wij het werk niet te mogen aanbevelen, hetgeen wij, wanneer wij hetzelve uit een ander oogpunt beschouwen, weder niet kunnen nalaten. Het boek laat zich met vermaak lezen, en is regt onderhoudend geschreven. Het hier geleverde verhaal is op een tooneel geplaatst, hetwelk reeds van zelf veel aantrekkelijks heeft. Het werk draagt de duidelijke blijken van des schrijvers bekendheid met den mensch in alle standen en levenstijdperken, bevat vele nuttige lessen van levenswijsheid, en is allezins geschikt, om te overtuigen van de waarheid, met welker overneming wij ons verslag besluiten: De eerlijke lieden van alle klassen, zie daar de fatsoenlijke kring! De schurken, hoe weidsch getiteld, zie daar het janhagel!

De Vriendenkring; behelzende Karakterschilderingen van Men schen, Tijden en Volken. III Deelen. Te Amsterdam, bij J.C. van Kesteren. In gr. 8vo. Te zamen 837 bl. f 7-20.

Het komt ons niet onwaarschijnlijk voor, dat dit werk, ofschoon de titel hiervan niets vermeldt, ten minste gedeelte. lijk van vreemden oorsprong is. De in hetzelve heerschende geest, de denkbeelden, de trant der verhalen, zelfs hier en daar de woordvoeging, zijn blijkbaar Duitsch. Onder andere voorbeelden, plaatsen als deze: ‘Gelooft gij dan niet, dat den Magister de gloed van trouwe vriendschap verwarmen zou?’ Wij ontvangen hier eene bonte verzameling van velerler opstellen, meest verhalen, verder verhandelingen, invallende gedachten en anekdoten. Ware het werk beter of slechter, in beide gevallen zouden wij het met minder verveling gelezen hebben. Wij vinden den inhoud niet schoon en belangrijk genoeg, om ons in verrukking te brengen, en niet zoo averegtsch, dat wij stof hadden om te lagchen. Wij bekennen het, dit oordeel is hard, en zeker het ongunstigste, dat men over een boek vellen kan. Maar te vergeefs zoeken wij, nadat deze uitspraak uit onze pen gevloeid is, naar eenig aanmerkelijk gedeelte, hetwelk ons zou kunnen bewegen, om dit oordeel terug te nemen. Evenwel gelukkig, dat wij nog eens nazochten. Bijna hadden wij vergeten te berigten, dat het werk ook verzen bevat, en wel verzen, waarin de nachtegalen zich vermoeijen en het beeld roept zalig schreijend. Misschien eene proeve tot nabootsing van het δακρυόεν γελάσασα bij homerus. Welligt bedoelt de Dichter zich zelf, als hij zingt:

Het bloed moge dan bruischen door mijn adren, 
Maar het blijft toch eeuwig koud. 

Ja wel koud!

De goede Houdvester zag ook zijnen titel liever geschreven Houtvester.





{==465==} {>>pagina-aanduiding<<}

Boekbeschouwing.

Bijbeloefening over Lukas tweede Boek, de Handelingen der Apostelen. Door H. van Heyningen, Predikant te Rijswijk. III Deelen. Te Rotterdam, bij de Wed. J. Allart. 1829. In gr. 8vo. Te zamen 1053 bl. f 9-90.

Uit de menigvuldige schriften, welke van heyningen van dezen aard geleverd heeft, is genoeg op te maken, op welk eene wijze zijn Eerw. Bijbeloefeningen bewerkt. Naar ons oordeel moest de wijze van bewerking anders zijn. Oefeningen over en in den Bijbel verschillen. Dit houdt van heyningen nergens genoeg in het oog. Doch hierover nu geen woord meer.
De uitvoerige Voorrede handelt over het Roomsch en Protestantsch beginsel in zaken van geloof. Natuurlijk stemt men als Protestant met van heyningen meestal overeen. In zijne vrees voor het Rationalisme deelen wij intusschen niet. Onze grond is voor deze verderfelijke plant weinig geschikt. Alleen de regtzinnigen in superlativo meenen het Rationalisme overal te ruiken; doch dien scherpen reuk hebben wij niet. Rationalist en Pausgezind zijn elkander naauw verwant. Daarom zijn beiderlei overloopers nog al menigvuldig. Beide hebben hunne eigene Paussen. Doch de Paus van den Rationalist (de Rede) blijft niet stilstaan; de Paus van Rome gaat meestal terug tot vroegere duistere dagen. Van heyningen heeft er niet op doorgedacht, toen hij schreef, liever Roomschgezind dan Rationalist te willen zijn. Indien hij had bedacht, dat de Rationalist nog voor zichzelven denken mag, de ander niet, dan zou hij zijne keus anders genomen of uitgedrukt hebben. Die denkt, kan tot ontdekking van eigene dwaling geraken; die alleen gelooft, en zelfs in zijn geloof zijn' eigen persoon verzaken moet, heeft weinig kans om te regt te ko-
{==466==} {>>pagina-aanduiding<<}
men. Doch het is gelukkig, dat wij beide, zonder keus te moeten doen, reeds iets beters hebben.
Laat ons nu bepaaldelijk op dit geschrift letten, en nagaan, wat hier geleverd wordt. Ook hier heeft van heyningen meer hetgeen hij bij anderen, dan wel zelf vond, medegedeeld. Eene opheldering van dit Boek voor ongeleerden kan men deze Bijbeloefening noemen. Dit geschrift zou in waarde niets verloren hebben, indien die toepassingachtige aanmerkingen wat minder en dan nog wat beknopter waren medegedeeld geworden. Nu valt het werk wat breed uit, zonder dat het hoofddoel, verklaring van dit Boek, hierbij wint. Doch dit geldt algemeen ook van 's mans overige Bijbeloefeningen. Misschien besteedt van heyningen te weinig tijds aan deze soort van schriften, die, gezetter bewerkt, beknopter en dan ook nuttiger zijn zouden. Uit deze en gene aanmerking kan men het gemakkelijk zien, dat hij zich meermalen weinig tijds gegund heeft.
De Inleiding, bij dergelijk werk van het grootste belang, loopt, in twaalf bladzijden, over de echtheid van dit Boek, over deszelfs doel en aanbelang. De aanleg en strekking van dit Boek had, naar onze gedachten, meer bij vergelijking moeten uitgemaakt zijn. Dan had alles meer zekerheid en meer lichts bekomen, ook voor de juiste verklaring van het geheele Boek. Zulk eene Inleiding doet alles af, wanneer de sleutel gevonden en aangewezen wordt, om het gansche Boek te ontsluiten. Doch zoo iets vinden wij hier niet. ‘Het zoude weinig moeite kosten, (bl. 3) de echtheid van dit Opschrift (de Handelingen der Apostelen) en van dit geheele Boek door getuigenissen der Kerkvaderen te staven.’ Van het opschrift gelooven wij, dat dit onmogelijk is. Van heyningen verzuimt dit dan ook. Door dit opschrift, dat wij voor onecht houden, heeft men ook het eenige doel van lukas met dit Boek uit het oog verloren. Dan, het is hier de plaats niet, om hierover breedvoeriger te handelen.
Ongelukkig laat van heyningen zich, bl. 4,

{==467==} {>>pagina-aanduiding<<}
iets ontvallen, waaruit blijkt, dat hij los weg iets schrijft, waarover hij niet goed heeft nagedacht. ‘Behalve deze getuigenis der oudheid, pleit de overeenstemming van stijl en taal zoo zeer voor de erkentenis, dat het Evangelie van lukas en de Handelingen der Apostelen werken zijn van ééne hand, dat daaromtrent geene redelijke twijfeling meer overblijft. Wat er dan ook van de gissing moge wezen, dat de Evangelisten van geschrevene stukken zich bediend hebben bij de zamenstelling hunner Evangeliën, welke men, mijns inziens, zonder noodzaak meent te moeten aannemen,’ enz. Hier blijkt het vooral, dat van heyningen iets schreef, waarover hij niet heeft nagedacht, zoo hij er ooit over gedacht heeft. In welk Evangelie is meer verscheidenheid van stijl, dan juist in dat van lukas? Heeft Dr. riehm die verscheidenheid niet duidelijk aangewezen ten opzigte van de Handelingen? Voor den arbeid van geleerden moet men wat meer eerbied hebben, en niet alles zoo met een enkel: zonder noodzaak afzetten. Men toont dan weinig te weten van hetgeen men veroordeelt. Of zoo men iets hiervan weet, dat men dan het beruchte Urëvangelie niet genoeg onderscheidt van geschrevene stukken. Houdt men op het oog den onderscheiden stand der drie Evangelisten, dan kan men alleen door het denkbeeld van geschrevene stukken de overeenstemming verklaren. Van heyningen levere iets, waaruit het blijkt, dat men zonder noodzaak die gissing te baat neemt, en vergete dan ook niet, zijnen Leermeester van voorst, in de Dissertatie van Dr. tol, te wederleggen. Sed hoc opus, hic labor
est.
Met dit werk van van heyningen heeft het godsdienstig publiek niet veel gewonnen. De verklaring van dit Boek door Prof. clarisse is althans niet overbodig geworden. Op vele plaatsen zouden wij gemakkelijk kunnen aanwijzen, dat deze het in natuurlijkheid en gegrondheid van uitlegging verreweg wint. Op dien voorganger had van heyningen meer moeten letten, dan hij schijnt gedaan te hebben.

{==468==} {>>pagina-aanduiding<<}

Eenige aanmerkingen, waardoor wij ons niet zeer gunstig oordeel regtvaardigen, zullen naar het beloop van het werk zelve medegedeeld worden.
H. VIII:26. Hij kiest de gewone opvatting tegen het zuiden, en niet, met adriani, tegen den middag. Daarin heeft hij het Grieksche spraakgebruik op zijde. ‘Van de plaats, waar hij zich bevond, die niet genoemd wordt, moest hij zich zuidwaarts begeven, op den weg, die van Jeruzalem afdaalt naar Gaza, welke woest is. Er was ook een andere weg van Jeruzalem naar Gaza, door meer bevolkte oorden en dien ten gevolge meer bereisd.’ Hier heerscht groote oppervlakkigheid door haast. Die tweede weg is een uitvindsel van hen, die meenen, dat philippus van Jeruzalem vertrokken was. Bij het gevoelen, door van heyningen overgenomen, was hij niet genoodzaakt, de woorden: ἅυτη ἐστιν ἔρνμος, als opheldering door den Engel aan philippus, tegen het Grieksch spraakgebruik, te vertalen: welke woest is; daar zij, als opheldering door lukas aan theophilus, getrouwer moesten vertaald zijn: Deze (ἅυτη en niet ἣ) is eenzaam. Door verwarring van tweederlei uitlegging heeft van heyningen geene naauwkeurigheid betoond.
H. IX:1. ‘Met dit Hoofdstuk vangt lukas het berigt aan van den man, die van nu voortaan den hoofdinhoud van zijne gedenkschriften zal uitmaken.’ Handelen dan H. IX:32 - H. XII:24 ook van hem? Het is zoo, de meeste Uitleggers zien over het hoofd, dat de Handelingen der Apostelen de onderscheidene stichting der Gemeenten te Jeruzalem en Antiochië vermelden. Dit Boek is historisch bewijs tegen het drijven der Christenen uit Judea, die alles aan het gezag van petrus en niets van paulus toekenden. Deze is de sleutel tot de regte verklaring van de Handelingen. Van heyningen spreekt in de aangehaalde woorden te stellig, om niet te zeggen te onnadenkend. Dit wilden wij hem eens aanwijzen.
H. X:10. ‘en hij begeerde te eten; hij verzocht

{==469==} {>>pagina-aanduiding<<}
zijne huisgenooten, dat zij eenige spijs voor hem zouden gereed maken.’ Deed hij dit verzoek op het dak? De woorden ἤϑελε γεύσασϑαι hebben dien zin hier niet, schoon van der palm, bij deze plaats, van heyningen tot die vertaling schijnt aanleiding gegeven te hebben. Beter heeft clarisse deze spreekwijze vertaald: en kreeg buitengemeenen trek, om iets te eten.
H. XIII:48. ‘En daar geloofden zoo velen, als er geordineerd waren tot het eeuwige leven, geordineerd van God.’ Deze geheele plaats geeft geene vrijheid, om over de Praedestinatie zoo uitvoerig te handelen, als van heyningen doet. Hij moest ook op wat lageren toon de andere verklaring beoordeeld hebben, die hij verkiest eene gedrongene verklaring te noemen. Clarisse heeft: zoo velen, als er tot een eeuwig (zalig) leven geschikt waren. Taalkundig is dit beter, dan hetgeen van heyningen heeft geleverd.
H. XIV:13. En de priester van Jupiter, die voor hunne stad was. Deze woorden behoeven voor hen, die het oorspronkelijk Grieksch niet kennen, ten minste eenige opheldering. Hetgeen deze woorden bij van heyningen voorafgaat, ontsteekt weinig licht. De priester van dien Jupiter, die vóór hunne stad stond. Deze wordt dus onderscheiden van één of meer standbeelden, aan die Godheid, maar in de stad staande, gewijd. Hierin ligt dan ook de reden, dat de priester de offerdieren bragt aan de poorten (bretschneider in v.) der stad, buiten welke het standbeeld van jupiter stond, niet van het huis, waarin paulus en barnabas waren. Op deze wijze verkrijgt ook het ἀκούσαντες, gehoord hebbende, vs. 14, betere houding in het verhaal van lukas, dan bij de andere opvatting.
H. XVII:23. ‘In eene stad, die wel hare eigene Goden bij voorkeur eerbiedigde, maar toch ook het bestaan erkende van de Goden van andere volken, en hunne vereering toeliet, is het niet vreemd, dat ook

{==470==} {>>pagina-aanduiding<<}
voor een' onbekenden God een altaar was opgerigt.’ In deze woorden verwart van heyningen twee hemelsbreed, vooral in het toenmalige Athene, verschillende denkbeelden. Eene Godheid kon bekend en toch vreemd zijn. Vreemd waren alle Goden, wier vereering door de Atheensche staatsregeling niet geoorloofd was. In het tegenovergestelde geval kon, zoo als hier werkelijk plaats had, eene Godheid onbekend, en toch, om dit nu eens zoo uit te drukken, eene Godheid van staat zijn. Door dit niet op het oog te houden, ziet men de hooge wijsheid van paulus voorbij, wiens geheele verdediging met de aanwijzing van het altaar afliep; maar die nog daarenboven de Godheid wilde bekend maken, waartoe zijn ambt als Evangelieprediker hem noopte. Doch hierover is het de plaats hier niet, uitvoeriger te handelen. Dit ééne nog voegen wij hierbij, dat de vertaling den onbekenden God, in plaats van eenen onbekenden God, zoo als het Grieksch vordert, de gegrondheid van 's Apostels schoon betoog merkelijk verzwakt.
De aard van ons Tijdschrift legt ons den pligt op, hetgeen wij verder hebben aangeteekend, voor onszelven te houden. Dit zal wel voldoen, om den Heer van heyningen te overtuigen, dat zijne Bijbeloefeningen, van welke wij het goede, door anderen aangewezen, geenszins willen loochenen, in bruikbaarheid en grondigheid zullen winnen, indien hij, bij derzelver uitgave, wat meer tijd en wat minder papier gebruikt.




Dissertatio Theologica inauguralis, de solenni Jesu Christi in urbem Hierosolymorum introitu, quam pro - - - publico et solenni examini submittit T.C.R. Huydecoper, Hornanus. Traj. ad Rhen. ex officina Paddenburgii et Soc. 1829. Formâ 8vâ. Pagg. XII et 213.

Ofschoon ons Tijdschrift niet gezet Doctorale Disser-
{==471==} {>>pagina-aanduiding<<}
tatiën behandelt, daar de Godgeleerde Bijdragen, bij uitsluiting van al het andere, den ganschen omvang der Godgeleerdheid tot taak ter behandeling nemen, en daardoor ons ruimte besparen en van moeite ontslaan, kunnen er evenwel redenen zijn, zonder dat deze worden genoemd, waarom wel niet eene uitvoerige Recensie, maar toch iets meer dan enkele aankondiging van dergelijke Verhandelingen uit het vak der Godgeleerdheid in de Letteroefeningen nu en dan een plaatsje vindt. De overige vakken of, wil men liever, faculteiten hebben hare Tijdschriften, aan welke wij de beoordeeling der overige Dissertatiën, met voorbehoud van deze of gene uitzondering, gaarne en van harte afstaan. Dit dient tot narigt aan den Lezer, ook bij de aankondiging van de andere Dissertatiën, welke ons voor dit Tijdschrift ter behandeling zijn toegezonden.
De Heer huydecoper, de Utrechtsche Hoogeschool verlatende, van welke hij, blijkens deze proeve, toont gedurende zeven jaren een degelijk burger geweest te zijn, heeft tot onderwerp van zijne Doctorale Dissertatie gekozen: den plegtigen intogt van jezus christus in Jeruzalem.
Op eene belangrijke wijze heeft de Schrijver zijn onderwerp afgehandeld. Het eerste deel heldert op de geschiedenis en de omslandigheden van jezus bij dezen intogt. Het eerste onderdeel handelt over hetgeen dien intogt was voorafgegaan. De laatste reis naar Jeruzalem. Het gebeurde te Jericho en te Bethanië. Het tweede onderdeel verklaart de onderscheidene verhalen van de Evangelisten omtrent dezen intogt. Hier heerscht de hoogstmogelijke naauwkeurigheid, en toont huydecoper, in de uitlegkunde des Bijbels zeer geoefend te zijn. Het tweede deel onderzoekt de oogmerken, welke jezus met dien intogt wezenlijk gehad heeft, of welke Hem te onregte zijn toegeschreven. Dit stuk valt wederom in twee onderdeelen. Het eerste handelt over de ware oogmerken des Heeren bij dien intogt. Hij wilde toonen de Messias te zijn, en van zijne leerlingen

{==472==} {>>pagina-aanduiding<<}
en volkgenooten als zoodanig erkend worden; doch dat Hij op die wijze de Messias was, als zacharias had aangekondigd, en de Joden niet verwachteden. Hij baande zich den weg tot het kruis; verhinderde, dat men Hem in het geheim als misdadiger doodde, en toonde, dat Hij niet dan naar vrije keus den dood onderging. Het tweede onderdeel handelt over hetgeen Hem, als oogmerk bij dien intogt, te onregte is toegeschreven. Het opschrift van dit onderdeel had eenigzins anders moeten luiden; want huydecoper spreekt nu ook van hen, die dezen intogt hebben bespot, en van zulken, die van meening zijn geweest, dat jezus met dien intogt geen bepaald oogmerk gehad heeft. Met eene kleine verandering in den titel was hij deze fout tegen logische verdeeling gemakkelijk voorgekomen. Doch zij is van weinig beteekenis. Bahrdt, die den Heer als stichter eener orde van broeders voorstelt, had wel kunnen achterwege gebleven zijn. Dit zeggen wij minder als aanmerking tegen huydecoper, dan uit verontwaardiging over dien vermetelen Schrijver, die zichzelven door wangedrag en wangevoelens beide aller aandacht onwaardig heeft gemaakt. Ammon is thans opvolger van reinhard, en misschien daarom ook nu regtzinniger, dan in zijne Biblische Theologie. Hij behoort evenwel in dit onderdeel bij huydecoper, met eckermann, den Schrijver van de Wolfenbuttelsche Fragmenten (h.s. reimarus), dupuis, volney en anderen, thuis, en zij ontvangen allen hun bescheiden deel.
Meer zeggen wij van deze Verhandeling niet. Bij gezette lezing zal ieder zich overtuigen, dat huydecoper naar den titel van Doctor in de Godgeleerdheid wel heeft mogen staan, en dat hij in het vervolg, nu hij de regten van Doctor heeft verkregen, ook de pligten van Doctor niet enkel kennen, maar ook vervullen zal. Als wensch en wenk diene dit voor alle Doctoren, en die het nog verder zoeken te worden! Bloote titularissen zijn onnoodig.





{==473==} {>>pagina-aanduiding<<}

Hoop en uitzigt op de eeuwigheid. Beschouwingen tot versterking van Christelijk geloof en godsvrucht. Door Bernardus Verwey. Te Haarlem, bij de Erven F. Bohn. In gr. 8vo. VIII en 307 bl. f 3-:

Het werk, dat onder dezen titel ons lezend publiek aangeboden wordt, bestaat uit twintig Vertoogen, in uitwendigen vorm vrij gelijk aan die van het bekende werk, Uren aan den Godsdienst gewijd, en is een tegenhanger van des Schrijvers vroeger werk, Uren voor de eeuwigheid geleefd. Dit boek behoort dan tot de zoogenaamde stichtelijke lektuur, en dus tot een vak, hetwelk reeds zoo zeer vervuld is, dat de kritiek niet verpligt is tot toegevendheid, om Schrijvers aan te moedigen, maar alleen het uitmuntende mag aanprijzen. Meer dan iemand gevoelt de Eerw. verwey, dat zijn arbeid achterstaat bij hetgeen reeds door anderen over de Uitzigten in de Toekomst geschreven werd. Maar ieder Schrijver heeft zijnen kring van Lezers, die als gemeenzaam met hem worden, en daardoor bijzonder nut van hem trekken. Ziedaar eene der redenen, welke den Schrijver hebben overgebaald, om, niettegenstaande de geringe gedachte, die hij heeft van zijn werk, hetzelve de wereld in te zenden. Maar, indien ergens, dan is hier van toepassing: qui s'excuse, s'accuse. Want de Schrijver bewijst waarlijk eene slechte dienst aan zijnen kring van Lezers, indien hij voorbedachtelijk hun zijne mindere waar geeft, in de plaats der betere, welke hun door anderen wordt aangeboden; ook is deze verontschuldiging der uitgave geen vleijend compliment voor den smaak zijner Lezeren.
Uit andere werken kennen wij verwey als eenen bevalligen Schrijver, aan wien men het merken kan, dat hij met ligten en vluggen tred zijne baan bewandelt. Maar, is de Schrijver soms, zoo het ons voorkomt niet zonder grond, van oppervlakkigheid in de behandeling van minder moeijelijke onderwerpen beschuldigd, dan was het reeds vooraf te vreezen, dat dit gebrek, indien

{==474==} {>>pagina-aanduiding<<}
het nu niet zorgvuldig vermeden werd, bij de behandeling van een zoo verheven en spaarzaam geopenbaard onderwerp, als de eeuwigheid is, nog meer zou in het oog vallen. Men vormt zich dikwijls een verkeerd denkbeeld van hetgeen vereischt wordt om te stichten. Die stichten wil, niet alleen een huis, toren of ander gebouw, maar ook die geloof en godsvrucht stichten wil, moet dit doen op goede grondslagen. Al is het dus, dat men, naar des Schrijvers doel, zoo zeer geene eigenlijk gezegde Bijbelverklaring verwacht, zoo behoort echter al het behandelde op goede Bijbelverklaring gegrond te zijn. Wij willen het een en ander, dat ons aanleiding geeft tot het maken van deze aanmerking, bij gelegenheid der aankondiging van dit werk, hier aanvoeren.
Het gezegde van paulus, 2 Cor. XII:2-4, wordt hier met zoo veel vertrouwen verklaard voor eene buitengewone openbaring van den hemel, welke paulus ontving; van deze plaats zegt verwey: ‘Beter, juister kan het niet gezegd worden,’ (dan het hier gezegd wordt, is immers de bedoeling?) ‘dat men op aarde het niet noemen, in geene taal der stoffelijke wereld uitdrukken kan, wat de hemel zijn, waarin de zalige eeuwigheid bestaan zal.’ Geen enkel woord besteedt de Schrijver, om zijne opvatting van deze plaats te staven. Wij herinneren ons hier hetgeen de oordeelkundige bosveld van deze plaats zegt (*): ‘Paulus spreekt van eene geheel andere zaak, dan die wij hier beschouwen. Wij spreken van de huishouding des eeuwigen levens; en hij, wat hij ook moge gezien of gehoord hebben, hij sprak zekerlijk van die huishouding niet.’
Handelende over het nut der beperktheid onzer kennis van de eeuwigheid, zegt verwey op bl. 46: ‘Te groote kennis aan de hoogere vreugde en zaligheden des hemels zou ons een wansmaak in het aardsche doen

{==475==} {>>pagina-aanduiding<<}
verkrijgen, en op Gods schoone wereld onverschillig, onvergenoegd en zonder genot doen ronddolen.’ Een oogenblik te voren, bl. 44, had hij gezegd, dat eene grootere kennis van de eeuwigheid ‘in ons te groote zinnelijkheid zou voeden.’ Slechts één van beiden kan waar zijn.
Op bl. 77 en 78 wordt Philipp. III:20a. Onze wandel is in de hemelen, verklaard van ‘eene zalige gewaarwording,’ (hoe veel verschilt dit van het ouderwetsche bevinding?) ‘die te regt voorsmaak en begin der hemelsche vreugde kan genoemd worden.’ Andere uitleggers nemen dit gezegde als eene betuiging, door welke de Christen zijne verpligting erkent, om zich reeds hier op aarde te gedragen, als in den hemel te huis behoorende. Zoo verklaart het van der palm, en grotius zegt: Oppositum est ei quod praecessit, τα ἐπίγεια ϕρονοῦντες. Nos vero, inquit, animo jam in coelo sumus; coelestia cogitamus; curamus ea quae illuc ducunt, coelestibus legibus regimur. Wij ontzeggen den Eerw. Schrijver het regt niet, om van een ander gevoelen te zijn, maar mogen, als Lezers, toch gronden vorderen.
‘Het beeld,’ dus lezen wij bl. 111, ‘van dáár in abraham's schoot te zijn, geeft dit niet vrijheid, om te stellen, dat de geesten der oude geloofshelden werken zullen op de later aankomende zaligen? Voorzeker,’ enz. Tot nog toe hadden wij gemeend, dat jezus, in de gelijkenis van den rijken man en lazarus, de woorden: in abraham's schoot gedragen te worden, enkel had gebezigd, als eene bij de Joden gebruikelijke spreekwijze, om te verklaren, dat lazarus na zijnen dood de hemelsche zaligheid deelachtig was geworden. Zulk eenen zin te geven aan jezus' gezegde, eenen zin, dien de Zaligmaker zelf zeker niet bedoeld heeft, komt ons waarlijk niet veel beter voor, dan dat men, gelijk eens mode was, door den rijken man verstaat hem, die steunt op zijne eigene geregtigheid, door lazarus den aan zichzelv' ontdekten zon-
{==476==} {>>pagina-aanduiding<<}
daar, door zijn sterven het tot ruimte komen, door de Engelen, die hem droegen, de leeraars, onder wier dienst hij bekeerd werd, en door abraham's schoot den staat der genade.
Hindert het aangevoerde iemand niet, dien kan het boek misschien stichten; maar van het beschaafde gedeelte van hen, die godsdienstige boeken tot versterking van hun geloof en godsvrucht lezen, hebben wij te gunstige gedachte, dan dat wij niet naar grondiger behandeling zouden verlangen, voor hen, tot bereiking van dit oogmerk.




P.A. Béclard's Grondbeginselen der algemeene Ontleedkunde, enz. Naar den tweeden Druk uit het Fransch, door G.J. van Epen, Heel- en Vroedmeester te Amsterdam. Met eene Voorrede van H. Bosscha, Hoogleeraar aan het Athenaeum illustre te Amsterdam, enz. IIde of laatste Deel Te Amsterdam, bij C.L. Schleijer. 1829. In gr. 8vo. VIII en 428 bl. f 4-30.

Het is ons aangenaam, in dit Tijdschrift het tweede Deel der Hollandsche vertaling van het verdienstelijke en nuttige werk van béclard te kunnen aankondigen, zoo wel omdat daardoor onze wensch vervuld is, om deze vertaling volledig afgewerkt te zien, (zie Letteroeff. 1829. bl. 612) als uit hoofde dat de Vertaler in dit Deel werkelijk gebruik gemaakt heeft van de aanmerkingen, die wij hem omtrent het eerste hadden medegedeeld, en diensvolgens het een en ander in eene lijst van Errata heeft opgenomen.
Aan den anderen kant doet het ons echter leed, dat dit Deel wederom door dergelijke onnaauwkeurigheden en gebreken ontsierd wordt, als welke wij het ons ten pligt rekenden, bij ons verslag van het eerste Deel, onder de aandacht van den Vertaler te brengen. Door de Voorrede

{==477==} {>>pagina-aanduiding<<}
van het tweede Deel opmerkzaam gemaakt op eene Beoordeeling van dit werk in den Recensent ook der Recensenten, vonden wij daar nog menige aanmerking, die ons ontsnapt was, en wij hebben daarom dit tweede Deel met geene mindere naauwkeurigheid nagegaan dan het vorige. Wij zullen echter uit hetgeen wij opteekenden slechts eenige proeven geven, om dit ons min gunstig oordeel te staven, die tevens, bij eenen wenschelijken tweeden druk, den Vertaler tot aansporing kunnen strekken, om het geheele werk naauwkeurig te herzien.
Bl. 15. ‘dierlijke electriciteit,’ voor Galvanismus, is eene benaming, die thans zeker geene goedkeuring verdient.
Bl. 27. reg. 13. ‘in een eenvoudig verlies;’ lees: ‘in een eenvoudig verlies van veerkracht.’
Bl. 53. reg. 18 en verv. ‘De oppervlakten der watervaten zijn, even als die van al de vaten, twee in getal, waarvan de eene eelachtig en vastgehecht, de andere vrij is.’ Dat de vaten twee oppervlakten hebben, eene uitwendige en eene inwendige, behoefde men waarlijk niet op te merken; maar het oorspronkelijke heeft ook dezen zin niet. Wij zouden veeleer vertalen: ‘Van de oppervlakten der watervaten is, even als bij al de vaten, de eene celachtig en vastgehecht, de andere glad en vrij.’
Op dezelfde bladzijde, reg. 23, 24. ‘Deze klapvliezen, van eenen halvemaanswijzen of parabolischen (de gedaante van een' doorgesneden kegel) vorm.’ De woorden, die hier tusschen haakjes staan, zijn een bijvoegsel van den Vertaler. Hij had ze achterwege moeten laten, omdat tot de kegelsneden niet slechts de parabola, maar ook de cirkel, de ellips en hyperbola behooren.
Bl. 57. reg. 2 en verv. ‘Naar aanleiding der boven door soemmering gemaakte vergelijking, en ter voorkoming van verwarring, heeft de Heer chaussier ze met den naam van watervaatsklieren bestempeld.’ Er is in dezen naam ‘watervaatsklieren’ geen spoor van vergelijking overig. In het oorspronkelijke staat ganglions lymphatiques, en

{==478==} {>>pagina-aanduiding<<}
dit slaat op het voorafgaande (bl. 56), dat deze klieren tot de watervaten staan, als de zenuwknoopen tot de zenuwen.
Bl. 65. reg. 25. ‘de lever, de stevigste aller klieren;’ la plus constante de toutes les glandes, d.i. die, welke het standvastigst bij de dieren aanwezig is. Het woord stevig is hier geheel ongepast.
Bl. 80. reg. 2 en 3. ‘Watervaten bespeurt men in de grofste werktuigen van deze soort;’ lees: ‘in de grootste.’
Bl. 94. reg. 3, 4. ‘en loopen ongevoelig met het celweefsel te niet;’ lees: ‘en gaan ongevoelig in het celweefsel over’ (se perdent insensiblement dans le tissu cellulaire).
Bl. 102. reg. 9 en verv. ‘Van de blijvende vezelachtige kraakbeenderen, of dezulke althans, die gedurende het gansche leven in wezen blijven;’ lees: die bijkans gedurende het enz. (qui durent presque toute la vie). Zoo als het hier staat, is deze volzin onzin, en in strijd met het onmiddellijk volgende.
Bl. 119. reg. 14-16. ‘Soms vindt men in de gewrichten van grijsaards, die met onderscheiden andere gebreken behebt zijn.’ Zoo als die woorden hier staan, zal men ligtelijk meenen, dat het behebt zijn met onderscheidene gebreken op grijsaards slaat. Intusschen moet men het van de gewrichten verstaan, ‘affectées de diverses autres altérations? - Ald. reg. 21. ‘deelen hier nog in;’ lees: ‘deelen hier niet in.’
Bl. 130. reg. 16. ‘deze uiteenzetting;’ lees: ‘dit geschil’ (discussion).
Bl. 164. reg. 3. v.o. ‘hebbelijke onderhouding of voeding’ (nutrition habituelle); lees: ‘gedurige of aanhoudende voeding.’
Bl. 174. reg. 16 en verv. ‘Wanneer daarentegen de wonde gapende blijft,..... het beenuiteinde in versterving valt,’ enz. Deze zin is duister, en berust op eene verkeerde vertaling. Men leze: ‘Wanneer daarentegen de wonde gapende blijft, ...wanneer het geprikkelde merg-
{==479==} {>>pagina-aanduiding<<}
vlies ontsteekt, gaat het beenuiteinde in versterving over, en er scheidt zich,’ enz.
Bl. 212. ‘Het spiergestel vervat al de werktuigen, die uit langwerpige, evenwijdige, roodachtige bij de warmbloedige dieren, zachte, prikkelbare en zamentrekbare vezels zamengesteld zijn.’ Roodachtige bij de warmbloedige dieren, is eene Fransche constructie, ‘rougeâtres dans les animaux à sang chaud; men leze: ‘bij de warmbloedige dieren roodachtige,’ enz.
Bl. 214. reg. 22. ‘groeijende verrigtingen;’ lees: ‘plantaardige,’ (fonctions végétatives.)
Bl. 215. reg. 20, 21. ‘Muys s'est complu dans une division ternaire,’ wordt hier vertaald: ‘Muys is in eene drieledige verdeeling vervallen’ (complu). Men leze: ‘Muys verkoos eene drieledige verdeeling’ of iets dergelijks.
Bl. 216. reg. 15, ‘omvangrijk.’ Dit zonderlinge woord staat hier en elders voor het Fransche ‘volumineux.’
Bl. 226. reg. 2 v.o. ‘en slaat haar gade door haar door overbrenging (transmission) te verlichten;’ men leze: ‘en slaat haar gade, terwijl men het licht er doet doorschijnen.’
Bl. 246. laatste reg. ‘welke het meest door de spierwerking aangetast worden;’ lees: ‘welke de spierwerking het meest aantasten.’
Bl. 254. reg. 3 v.o. ‘Veelal bemerkt men het gemis of de afwezigheid van afzonderlijke spieren.’ Wij weten niet, welk verschil er hier is tusschen gemis en afwezigheid. Doch in het oorspronkelijke leest men: ‘On observe plus souvent le défaut ou l'absence de muscles isolés,’ hetgeen wij vertalen: ‘Menigvuldiger neemt men waar, dat enkele spieren misvormd zijn of geheel ontbreken.’
Bl. 255. reg. 5, 6. ‘Al deze verscheidenheden zijn origineel of oorspronkelijk;’ lees: ‘Al deze verscheidenheden zijn oorspronkelijk of aangeboren.’
Bl. 262. reg. 26. wordt het woord antagonistes door

{==480==} {>>pagina-aanduiding<<}
tegenwerkende spieren vertaald, hetgeen, schoon elders goed zijnde, hier echter onjuist is, omdat er volgt, dat men als zoodanige kan aanmerken de vreemde stoffen, die de wanden der organen, door de spieren van het plantaardig leven gevormd wordende, verwijderd houden.
Bl. 273. reg. 6. ‘voorste regte buikspier;' lees: regte dijespier.’
Bl. 279. reg. 4 v.o. ‘en eindelijk op eene min of meer noodzakelijke, schoon altijd hulpaanbrengende wijze tot de voedingsverrigtingen te dienen;’ lees: schoon altijd ondergeschikte wijze, enz. (servir d une manière auxiliaire.)
Bl. 328. reg. 11 en verv. ‘spreiden in de verschillende gestalten van hare ontwikkeling;’ lees: ‘in de verschillende tijdperken van hare ontwikkeling.’
Voor drukfouten houden wij: bl. 26. violan voor riolanus; bl. 69 en 394. Boerhave voor boerhaave (hoezeer de Vertaler in het Voorberigt verklaart, dat alleen de laatste spelling de juiste is, bleef echter die fout onverbeterd in dit tweede Deel.)
Bl. 88. reg. 4. werking voor weeking (macération); bl. 97. reg. 21. het doel voor het deel; bl. 127. suc in de aanteek. voor sue; bl. 174. van horne voor van hoorn, hetgeen echter mede in het oorspronkelijke gelezen wordt, doch in eene Hollandsche overzetting wel verbeterd mogt worden; bl. 178. reg. 11, 12. het losse, verstorvene beenvlies, voor beenstuk (séquestre) enz.
De Vertaler kan uit het medegedeelde zien, dat wij zijnen arbeid naauwkeurig hebben nagegaan; van welk onderzoek hij ons noch door de verzekering, dat wijlen de Hoogleeraar bosscha deze vertaling van het tweede Deel voor een groot deel heeft nagezien, noch door de vermelding van het eerbewijs, hem door het Physiologisch Gezelschap te Breda bewezen, hetwelk zijnen arbeid de zilveren medaille waardig keurde en hem tot medelid benoemde, heeft teruggehouden. Wij twijfelen niet, of, wanneer hij redelijk denkt, zal hij ons daarvoor dank

{==481==} {>>pagina-aanduiding<<}
weten, en achten, dat wij hem althans geene mindere dienst dan genoemd Physiologisch Genootschap bewezen hebben. Wat den Hoogl. bosscha betreft, deze kan zich op dit punt niet verantwoorden, en wij willen dus gaarne gelooven, dat menigvuldige bezigheden hem verhinderd hebben, veel aandeel aan deze vertaling te nemen, welke wij beter hadden gewenscht. Zij zal echter, ook met hare gebreken, niet zonder nuttige vruchten voor de beoefening der algemeene Ontleedkunde in ons vaderland blijven.






Schetsen, aangaande de landelijke Administratie van Java, zoo als die geweest is, thans bestaat, en zoo als die in te rigten is, door P. de Haan, Pz. Te Leyden, bij C.C. van der Hoek. 1829. In gr. 8vo. 306 Bl. f 2-40.

De Preanger Regentschappen op Java gelegen, door A. de Wilde. Te Amsterdam, bij M. Westerman. 1830. In kl. 8vo. 243 Bl. f 2-:

Beide bovenstaande werken behooren noodzakelijk bij elkander; zij behandelen, het eene in theorie, het andere in praktijk, dezelfde onderwerpen.
Men zou uit hetgeen in Nederland over Java, vooral in de veertig laatste jaren, geschreven is, eene geheele Bibliotheek kunnen zamenstellen. En nogtans schijnt men het in de beginselen nog niet eens te zijn. Om nu niet te gewagen van de folianten, door daendels tot regtvaardiging van zijn stelsel geschreven, van de Philippica van polanen tegen dat Bestuur, van campagne's Java, die alles in een rozekleurd licht beschouwde, van de Aanmerkingen op een en ander door eenen stevigen Oudgast, van engelhard's werk in denzelfden geest, die alle ten tijde der herstelling van onzen Staat de drukpers deden zweeten, zoo herinneren zich zekerlijk alle onze Lezers het merkwaardig Advis

{==482==} {>>pagina-aanduiding<<}
van onzen Vertegenwoordiger van alphen in de Staten-Generaal, waarbij de oude inrigtingen in een min ongunstig daglicht worden geplaatst. Hiertegen zijn beide door ons aangekondigde werkjes lijnregt aangekant, hoewel op geheel verschillende wijze. Het geschrist van den Heer de haan is een redenerend betoog der ongeschiktheid van het oude dwangstelsel niet alleen, maar zelfs van de thans eenigzins gewijzigde inrigtingen, en eene bijna onvoorwaardelijke lofrede op de Engelsche inrigtingen van Sir stamford raffles. Het boekje van den Heer de wilde, daarentegen, houdt zich spaarzaam met redeneringen op; het vermeldt slechts daadzaken, die de Schrijver door een veertienjarig landbezit op Java wel in de gelegenheid was grondig te leeren kennen, en slechts op het einde komen er eenige raadgevingen en voorslagen tot verbetering voor. Maar dat deze Schrijver in de hoofdzaak met den Heer de haan moet instemmen, laat zich gereedelijk daaruit opmaken, dat hij een der slagtoffers is der wederinvoering van dat stelsel, tegen hetwelk de haan zich met alle kracht verzet.
Nog in een ander punt is hier verschil, doch 't welk weder tot aanvulling van den een' door den ander' geleidt. De Heer de haan is nimmer in Indië geweest, en hij regtvaardigt zich in den aanhef zijns werks, dat hij desniettemin waagt, over onze Volkplantingen te schrijven. Doch behalve dat hij zich had kunnen beroepen op de hem (hoogstwaarschijnlijk) medegedeelde berigten van twee Zonen, die in Indië wel in de gelegenheid zijn naauwkeurige bescheiden te verkrijgen, zoo wordt ook alles, 't geen hij over de Preanger Regentschappen en over het landgoed Soekaboemie van den Heer de wilde zegt, door de uitvoerige beschrijving van dezen ten volle bevestigd. Een nieuw bewijs, dat beide werken bij elkander behooren.
De Heer de haan haalt zijn betoog verre uit. Hij begint van columbus en gama, doch bepaalt zich voornamelijk tot de oprigting der Nederlandsche Oost-
{==483==} {>>pagina-aanduiding<<}
indische Maatschappij. Hier echter maakt hij zich aan verregaande eenzijdigheid schuldig: hij vergenoegt zich met een vrij omstandig verhaal der beide reizen van van noordt en houtman, die uit hoofde van het gedrag der beide scheepsbevelhebbers ons juist de minste eere aandoen, stelt ons alleen de donkere zijde van het tafereel voor oogen, en zwijgt geheel of bijna geheel van die gansche volgreeks uitmuntende mannen, van neck, waerwijck, spilbergen, matelief, van den broecke, koen, door welke de magt der Nederlanders in Indië gevestigd, en van de lateren, van diemen, van hulft, van goens en zoo vele anderen, door welke zij gehandhaafd en uitgebreid is; hij laakt de gewapende inrigting der Oostindische Maatschappij, even alsof eene ongewapende Maatschappij, bij open oorlog met de Portugezen en Spanjaarden, en eerst bedekte en verraderlijke, daarna mede verklaarde vijandschap onzer dierbare naburen, de Engelschen, die alle de inlandsche bevolkingen tegen ons opzetten, mogelijk geweest ware. Doch laten wij de oude tijden daar, en bezien wij slechts de resultaten van Nederlands heerschappij over Java.
De haan doet zien, dat het grondgebrek daarin gelegen was, dat men, bij het verkrijgen van landbezit op Java, eerst van de N.O. kust, daarna ook van meer binnenlandsche en andere gedeelten des eilands, de oude inrigtingen, waarbij het eigendom aan den Souverein alleen werd toegekend, en de bevolking als slaven van denzelven beschouwd werd, in stand liet. De Schrijver wilde, dat wij de Engelschen nagevolgd, en dat bezit (hetwelk ons, volgens Oostersche denkbeelden, niemand betwistte) daartoe hadden aangewend, om de bevolking in vrijheid te stellen, en haar, tegen eene jaarlijksche opbrengst, uit de handen harer verdrukkende en roofzieke Regenten te bevrijden. Hij verdeelt de slavernij in twee soorten; staatkundige, waar een geheel Volk in 't gemeen tot het voortbrengen van een of meer producten gebezigd wordt tegen een (doorgaans onbeduidend)

{==484==} {>>pagina-aanduiding<<}
loon, en burgerlijke, waar de slaaf het eigendom is van bijzondere Meesters. Deze laatste heerscht in de Westindiën; de eerste op Java. Een Vorst is daar, ‘(zie bl. 48) volgens hunne eigene uitdrukkingen, aan een vertooner van een poppenspel, de onderdanen aan marionetten gelijk, en de wet is als het licht van de lamp, dat bij die vertooningen gebruikt wordt.’ De Sultan is er meester over goed en leven zijner onderdanen. In dezen staat zijn de Hollanders, met overneming van de regten der Vorsten, dezen opgevolgd, en hebben dien, gedurende het geheele bestuur der oude Oostindische Maatschappij, niet verzacht. De Regenten (kleine Despoten, niet ongelijk aan de Barons der Middeleeuwen) leefden met de onderdanen volkomen naar willekeur, en knevelden die op allerlei wijze, zonder dat onze opzieners zich veel daarover bekommerden. Nu gaat onze Schrijver over, om uitvoerig te bewijzen, vooreerst, dat deze staat van zaken onregtvaardig, en ten andere, dat die schadelijk en met de belangen van Java zelve ten hoogste strijdig is. Het eerste is wat te lang gerekt, vooral uit hoofde van den bijkans onleesbaren stijl des Schrijvers (waarover nader). Maar de vergelijking der voortbrengselen van Java met die van andere landen, welke keerkrings-stapelwaren opleveren, is zeer belangrijk, Men kiest tot die vergelijking St. Domingo, thans Haïti, gelijk het onder de Europeanen als eene slavenkolonie bestond, Suriname en Cuba. Terwijl nu Java, door 5 millioenen menschen bewoond, bijkans 35 millioenen ponden koffij en ruim 2 millioenen ponden suiker opbrengt, gaf St. Domingo, meer dan twee derde kleiner dan
Java, en in 1788 door ruim 300,000 Negerslaven bebouwd, 163 millioenen ponden suiker en 78 millioenen ponden koffij! Cuba leverde in den jongsten tijd over de Havana 30 of 40 millioenen ponden koffij, en 149 millioenen ponden suiker, behalve nog de melassen, den tabak, enz. Ook dit alles wordt door slechts 320,000 slaven bewerkt, gelijk in Suriname door 60,000 slaven 6 millioenen ponden

{==485==} {>>pagina-aanduiding<<}
koffij en 22 millioenen ponden suiker. Welk een onderscheid tusschen hetgeen op Java door eene bevolking van ten minste 1½ millioen mannen (zooveel werken er wel op de vijf millioenen) wordt voortgebragt! De Schrijver geeft de reden van dit verschil hier niet op; het pleit althans niet ten voordeele van 't geen eene vrije bevolking kan voortbrengen (want de teelt in de Westindiën is althans niet meer het voortbrengsel van vrije menschen dan op Java); maar wel, dat het koloniale stelsel op dat eiland, althans gedeeltelijk, voor de teelt nog schadelijker is, dan in de slavenkoloniën. De reden daarvan wordt later ontwikkeld. Zij ligt daarin, dat de Regering de massa der Javanen op een contingent van gedwongene levering stelt; terwijl in de Westindische volkplantingen elke slaaf zoo veel mogelijk voor eenen hebzuchtigen Meester moet arbeiden. Dit argument doet dus tot de hoofdstelling des Schrijvers, het betoog van de voordeelen eener vrije cultuur, weinig af; het zou, helaas! voor de zweep bewijzen, die gelukkig op Java nog niet gebruikt wordt. Maar later zal hij het voor de colonisatie gebruiken.
Wij weten ook niet, waarin de Schrijver het stelsel der Engelschen zoo hoog verheft. Hij doet zelf zien, dat in Indostan, waar het heillooze stelsel der Zemindaars of landpachters is ingevoerd, ‘het land verarmt; de oorspronkelijke lasten tot bestrijding der staatsbehoesten worden daardoor met 100 pC. bezwaard, en den armen landbouwer blijft bijna niets over.’ (Bl. 163). Al is hier dan ook geene gedwongene cultuur, zoo is toch de uitwerking dezelfde, en de 10 of 15 opcenten dier pachters, of liever in 't bezit gestelde eigenaars, gevoegd bij hunne onder- of gesmaldeelde verpachtingen, doen omtrent hetzelfde uitwerksel als de 36 stuivers schavergoeding voor ieder picol koffij en een tiende van de rijst, aan de Regenten van Java toegekend, en derzelver knevelarijen van de arme Javanen. (Zie de wilde, bl. 176 en verv.) Maar de wetgevers van Engeland

{==486==} {>>pagina-aanduiding<<}
waren Aristokraten, en Aristokratische vooroordeelen behielden de overhand. (De haan, bl. 164.) Dit zegt een Engelschman, mill, de Geschiedschrijver van Indostan, zelf.
Op Java waren zekerlijk hunne inrigtingen hiervan verschillend. Hier volgde men het Ryotwar, of het stelsel van eigen bezit door den bruiker tegen eene zware belasting, die somtijds de helft, somtijds een vierde bedroeg; doch een tweede oogst en tuinvruchten, buiten de stapelgoederen, waren vrij. De Nederlandsche Regering heeft dit (de haan, bl. 171-174) gedeeltelijk gehandhaafd; de regten des inlanders op zijnen grond zijn plegtig erkend, maar in de praktijk veelzins geschonden, vooral door de nog altijd in de Preanger Regentschappen bestaande gedwongene cultuur, en door de onteigening van wettig door Europeanen gekochte bezittingen, vooral van het landgoed Soekaboemie en van eigendommen onder het gebied der inlandsche Vorsten. En hier wordt de redenering van den Heer de haan door de zeer belangrijke berigten des Heeren de wilde uitnemend versterkt. Deze Heer, die een' zoo geruimen tijd zijne bezittingen in die streken (tusschen Buitenzorg, de Bataviasche Ommelanden en Cheribon gelegen) gehad heest, beschrijst ons die vruchtbare, heerlijke landouwen zeer naauwkeurig en somtijds zeer schilderachtig. Deze gewesten nu tellen, volgens raffles, naar de haan, (bl. 183) 243,628, en naar de wilde (bl. 38) 193,524 zielen. Het werk van raffles zelv' niet bezittende, kunnen wij deze verschillende opgaven niet vereffenen; doch zelfs volgens de hoogste derzelve is de verhouding niet meer dan van 49 zielen op twee □ Engelsche mijlen; iets, hetwelk verbazend afsteekt zelfs bij de Vorstenlanden, alwaar die verhouding is van 147 op de □ Engelsche mijl, dus van zes tot
een. Maar men moet ook bij de wilde (bl. 181-197) alle de knevelarijen lezen, die de inlandsche Regenten zich op de Distriktshoofden en deze weder op de arme Javanen veroorloven, en dan kan men zich van deze ge-
{==487==} {>>pagina-aanduiding<<}
duchte vermindering een zeer klaar begrip maken. Uit landen, alwaar de landman zelf bijna niets voor hetgeen hij voortbrengt ontvangt, en daarenboven nog tot de drukkendste leveringen en Heerendiensten aan Edellieden en priesters verpligt is, daar kan bevolking en welvaart niet tieren. Men heeft toch in alle deze Regentschappen het geheele stelsel van gedwongene cultuur in de grootste uitgestrektheid aangehouden; en alle werken van algemeen of bijzonder nut der Hoofden, alle vervoer van koffij, alle levering of dienst van paarden en vee moet door deze arme menschen, somtijds vele dagreizen verre van huis, om niet of voor een' spotprijs geleverd worden.
Doch juist in deze dus zwaar gedrukte landen was het den Heere de wilde met eenige mededeelnemers in 1813 gelukt, een groot landgoed te koopen, en daarin zeer aanmerkelijke verbeteringen te maken. In plaats van de Engelsche Ryot-belasting van de helft vergenoegde hij zich, op het voorbeeld van den edelen menschenvriend joseph in de kindschheid der wereld, met een vijfde der bruto-veldvruchten, (uitgezonderd de tiende der priesters) verzekerde elk van het eigendom zijner landerijen, en voerde nog meer nuttige verbeteringen in, waardoor hij zich bij zijne onderhoorigen, wier taal en zeden hij naauwkeurig leerde kennen, ongemeen bemind maakte. Zijn landgoed Soekaboemie (Werelds-lust) stak bij de omliggende landen zeer af, en lokte, door de milde beginselen, aldaar in werking, vele bewoners tot zich, doch wekte daardoor ook niet weinig den nijd op der andere Hoofden. De Heer de wilde stemt hier hoofdzakelijk overeen met hetgeen de haan, op het voetspoor der inrigtingen van raffles, als doelmatig beschouwt, met dat onderscheid echter, dat hij het bestuur der Policie aan de inlandsche Regenten, die ook hij van alle bemoeijingen met de opbrengsten der Javanen ontslaat, tevens ontneemt, en hun slechts eene jaarwedde en het bezit hunner eigene rijstvelden toestaat. De kweeking van allerlei nuttige voortbrengselen, boven en behalve de onmisbare rijst en de koffij, werd aangemoedigd.

{==488==} {>>pagina-aanduiding<<}
(De wilde, bl. 199-214.) Het strekt dien Schrijver echter grootelijks tot eere, dat hij zich van alle klagten tegen de Regering heeft onthouden, wier onregtvaardigheid, in het eigendunkelijk wegnemen van Soekaboemie en de vernietiging van alle koopen van dien aard in de Vorstenlanden, de Heer de haan zeer duidelijk aantoont, en daaraan ronduit de oorzaak van den tegenwoordigen - naar men verneemt nu geëindigden - Oorlog toeschrijst. (De haan, bl. 188-225.) De Nederlandsche Regering in Indië is dan ook genoodzaakt geweest, op hare schreden terug te keeren, en den 17 Mei 1827, met intrekking des besluits van Mei 1823, de pachtcontracten in de Vorstenlanden te herstellen, en aan de Javaansche Vorsten en Grooten de vrijheid te laten tot verhuring hunner landen aan Europesche planters.
Het is dus niet zonder reden, dat de Heer de haan ten sterkste met het Colonisatie-stelsel is ingenomen, hetwelk op Java reeds zulke rijke en voordeelige vruchten gedragen heeft; en het is niet onjuist, dat hij den tegenstander van dat stelsel vraagt, waarom zij dan zulk een groot getal Chinezen op het eiland toelaten, die toch waarlijk voor den Javaan (dien men voorgeeft te willen beschermen) gevaarlijker zijn dan de Hollanders? Maar het stelligste bewijs voor onzen Schrijver levert de wilde, door de ongekunstelde uiteenzetting der voordeelen, die Soekaboemie aan de bevolking en bebouwing van de Preanger Regentschappen heeft bewezen. En thans bezigt de haan de door hem vroeger bijgebragte daadzaken wegens de meerdere opbrengst der slavenkoloniën, bij Java vergeleken, als een bewijs, dat op dit eiland particuliere Europesche bezitters, even als in de Westindiën plaats heeft, dien zelfden uitslag zouden kunnen verkrijgen; en dit particulier bezit, niet de slavernij, prijst hij aan. De mogelijke of reeds gemaakte tegenwerpingen tegen het Colonisatie-stelsel tracht hij nu op te lossen, doch vergeet daarbij hetgeen aan de Kaap de goede Hoop gebeurd is, alwaar de Hottentotten ook, zonder eigenlijk slaven der Hollandsche kolonisten te

{==489==} {>>pagina-aanduiding<<}
zijn, door dezen geheel uit het bezit van hun land zijn verdrongen. In allen gevalle is het dringend noodzakelijk, de tirannij der Regenten en Distriktshoofden over de inlanders te doen ophouden, en daaromtrent doet de Heer de wilde uitnemende voorslagen.
Wij zien dus uit alles, dat de haan meer Theoreticus, de wilde meer Practicus is. Beide werken maken te zamen een goed geheel uit; doch wat den stijl betreft, verschillen zij hemelsbreed. Die van de wilde is klaar, gemakkelijk en dikwijls zeer bevallig; die van de haan meermalen volstrekt onverstaanbaar, en heeft een' geheelen Engelschen vorm (om nu niet eens van de tallooze bastaardwoorden te spreken). Het schijnt, dat de Schrijver veel meer de Engelsche dan zijne moedertaal heeft beoefend; want men moet zijne volzinnen bijna door middel van het Engelsch trachten te raden. Doch dit gelukt niet altijd, b.v. bl. 44: ‘Het kwam alleen daarop aan, om het leenroerige gedeelte tot ontwijfelbare zekerheid te brengen, waardoor de vruchten, dat is zoodanige vruchten, die in het regt van den Souverein geheven werden, en die, hetzij tot wederopzeggens toe, of levenslang, aan den leenman overgedragen waren: dat bezit moest in het belang van den landbouwer zoo wel, als in dat van de Engelsche magt afgescheiden worden, die geenszins gehouden was aan de inlandsche hoofden een bezit toe te staan, hetwelk zij onder hunne Vorsten zich niet durfden aan te matigen, en ook niet zouden genoten hebben.’ Wie verstaat bij mogelijkheid dezen zin? Andere plaatsen, zonder zoo geheel onverstaanbaar te zijn, hebben echter iets stuitends. Bl. 59: Elders kan geene langdurige ‘bebouwing, al daalde het van voorouders af, in staat zijn, om het behoud te verzekeren.’ Bl. 77: ‘Zoo verre is het bestaan en de uitwerkselen der staatkundige slavernij overwogen. Het toeëigenen van de voortbrengselen door de Souvereine magt is gebleken het eenigste doel van hetzelve te zijn, maar dit doel is zoodanig doorweven met het onderwerp van dit vertoog, dat
het telkens weder te voorschijn komt, en wel meer bijzonder bij de maatregelen der Indische Regering, die aan dit stelsel aangehecht geworden zijn; zoo dat het niet kon voorgekomen worden, dezelsde voorwerpen, of eens te herhalen, of aan een voorkomend bewijs te verbinden.’ Zie ook (want onze aanhalingen zouden den Lezer verdrieten) bl. 73, bl. 81, (Dit beginsel

{==490==} {>>pagina-aanduiding<<}
brengt aan de wegscheiding en daagt het onderzoek uit, enz.) bl. 105, bl. 125, bl. 130, enz. Overal ontmoet men niet alleen de Engelsche woordvoeging, maar ook het Engelsche taaleigen, de plaatsing van het (it), voor haar, enz. Zulks vindt men niet hier of daar, maar het geheele boek door, welks waarde daardoor aanmerkelijk verminderd wordt. Men zie, daarentegen, bij de wilde de fraaije beschrijving van den Donderberg (bl. 3-6), den berg Tankoeban-Prahoe (bl. 6-14), den berg Bede (bl. 19-25) en het Zwavelmeer (bl. 114-122), die ons oordeel over dit werk zullen regtvaardigen.




Disputatio Historico-Juridica inauguralis de Nobilibus ac Urbium delegatis, sub Comitum Hollandiae regimine Ordines constituentibus, quam &c, publico ac solemni examini submittit J.I. van Hees, Roterodamensis. Traj. ad Rhen. ex officina van Paddenburg et Soc. 1829. 8vo. pp. 224.

Ten einde den opstand tegen philips den II en zijne opvolgers te wettigen, grepen onze Noord-Nederlandsche Geschiedschrijvers alle redenen aan, welke zij slechts met eenigen schijn wisten bij te brengen. Zelfs dwaalden zij nu en dan onwillekeurig; want uit den aard der zaak waren zij partijdig, zoo dikwijls het er op aan kwam te onderzoeken, of de Nederlandsche gewesten altijd onafhankelijk waren geweest van vreemde volken, en welk eene magt de inlandsche Vorsten wettig hebben bezeten. Hugo de groot en bijnkershoek werden zelfs door hunnen vaderlandschen ijver weggesleept. De eerste heeft dit in lateren tijd erkend. Hij zegt in zijne Brieven, No. 636, bl. 947: Quae autem ex antiquitate Reipublicae Batavicae objiciuntur, ea nolo tueri omnia. Excessi enim modum studio in eam rempublicam in qua versabar, et multa talia aetas in nobis decoquit. Geen wonder, dat wagenaar, wien de regtskennis ontbrak, welke een Geschiedschrijver noodig heeft, op het gezag van zoo vele beroemde mannen, waaronder een de groot en bijnkershoek, van de waarheid afdwaalde. Wij leven thans in een' tijd, waarin het ons volmaakt onverschillig is, waarin het gezag der Graven, waarin dat der Staten van den Lande van ouds hebbe bestaan. De wederkeerige regten en pligten van Vorst en onderdaan worden tegenwoordig door eene Grondwet geregeld, en alle vo-
{==491==} {>>pagina-aanduiding<<}
rige handvesten en gewoonten zijn afgeschaft. Thans kan men derhalve met kalmte en onpartijdigheid onderzoeken, en de bekwame Schrijver dezer Twistrede vond zich genoopt eens opzettelijk na te vorschen, waarin de magt der Staten van Holland onder de Graven bestaan had. Recensent geeft den hoogsten lof aan de wijze, waarop de Heer van hees die moeijelijke taak volvoerd heeft, en vereenigt zich gaarne met de slotsommen
van deszelfs onderzoek. Het blijkt dan onder anderen, dat Holland een leen was van het Duitsche Rijk, en de Graven van Holland leenmannen des Keizers waren; dat die Graven eerst in de veertiende eeuw de Souvereiniteit met volle regt hebben uitgeoefend, behoudens echter de hulde, voor het leen aan het Rijk verschuldigd; dat de Graven van Holland wijders niet door vrije verkiezing des volks, maar alleen door erfregt ten zetel stegen; dat zij alleen uit eigene beweging over het maken der wetten zoo dikwijls met de Edelen en Steden raadpleegden, doch ongehouden waren dien raad te volgen, en alzoo de wetgevende magt (die, naar het gevoelen van Recensent, de oppermagt is) onverdeeld bezaten; dat ook de Gravenalleen het regt hadden van vrede en oorlog, en dat van den muntslag. Wijders, dat de Kruistogten de Steden in de gelegenheid stelden zich zekere vrijheid te verschaffen; dat de Graven, uit staatkunde, de Steden begunstigden, om een tegenwigt te hebben tegen de magt en den overmoed der talrijke Edelen; dat de Hoeksche en Kabeljaauwsche twisten, wat de geheime drijfveren der partijen betreft, een strijd waren van den Adel tegen de magt der opkomende Steden; terwijl ook meest alle Edelen Hoeksch, en meest alle Steden Kabeljaauwsch waren. Natuurlijk! Eene Gravin behoefde den steun der Edelen, en koos zich uit dat ligchaam hare begunstigde Staatsdienaars. Een Graaf zocht veeleer de Edelen onder bedwang te houden, en de Steden aan zich te verbinden. De regeringswijze der Steden was oorspronkelijk Democratisch; doch de oprigting der Gilden, met de gevolgen daarvan, maakten dat bestuur langzamerhand Aristocratisch, eindelijk zelfs Oligarchisch. De Graven konden dus in alles oorspronkelijk naar welgevallen handelen, één punt slechts uitgenomen. Het vloeide voort uit de beginselen van het Leenregt, dat ieder vrij man meester was van zijne bezittingen en inkomsten. De Graaf zelf had zeer veel vaste goederen;
doch van tijd tot tijd schonk hij daarvan weg aan Edelen,

{==492==} {>>pagina-aanduiding<<}
die hij daardoor tot zijne Leenmannen maakte, of aan vrije lieden, welke hij tot den rang der Edelen verheffen wilde. Alzoo verarmden de Graven, terwijl hunne hofhouding kostbaarder werd. Dikwijls voerden zij oorlog, en hadden dan geld noodig. Belastingen konden zij niet opleggen; zij deden derhalve beden aan de Edelen, en toen de Steden rijk werden, ook aan de Steden. Om dat gemakkelijk te kunnen doen, werd het Collegie der Staten opgerigt. De benaming Staten is van Franschen oorsprong, en onder de Graven uit het Huis van Bourgondië ingevoerd. Ieder Edelman en elke stemmende Stad konde slechts over zijn of haar eigen geld beschikken. Veelal bedong men zekere vrijheden bij het toestaan van geldsommen. Alzoo werd de magt der Graven van onbepaald, gelijk zij eertijds was, meer en meer beperkt; maar alle gezag en alle regt, door den Graaf nog niet afgestaan, bleef hem toebehooren: want bij hem bleef de volheid der magt. De Staten hadden de magt niet, om bijeen te komen, zonder door den Graaf te zijn opgeroepen, en deze was daartoe niet verpligt. Hij had hen niet noodig, dan wanneer hij geldgebrek had. Het Privilegie van margaretha van beijeren van 1346, als door haren opvolger willem V niet bezworen, verviel met haren dood. Dat van jan van beijeren, in 1408 aan Dordrecht geschonken, was nietig, niet alleen omdat jacoba de wettige Gravin was, hetgeen Recensent echter twijfelachtig voorkomt; maar inzonderheid omdat het door jan van beijeren, door den Keizer, als Leenheer, tot Graaf benoemd, slechts gegeven was onder voorwaarde van inhuldiging door de Steden, welke inhuldiging nimmer geschied is. Het Privilegie van maria van bourgondië was haar afgedwongen in een' tijd, toen zij te Gent niet veel beter dan gevangen was; toen de burgers aldaar twee harer Staatsdienaren de doodstraf
deden ondergaan, terwijl de Vorstin vruchteloos met tranen om genade voor hen bad; toen de Hoekschen en Kabeljaauwschen, schoon tegen elkander verbitterd, voor een' tijd zich tegen de Gravin hadden vereenigd; toen de Franschen, reeds meester van Bourgondië, in de Nederlanden dreigden door te dringen, en toen de schatkist ledig was. Dit Privilegie is dan ook door philips den schoonen, onder uitdrukkelijke toestemming der Staten, vernietigd. Welligt zou men zich verwonderen, dat in Holland de Geestelijkheid in de vergadering der Sta-
{==493==} {>>pagina-aanduiding<<}
ten geene vertegenwoordigers zond. Doch Holland was aan het geestelijk gezag der Bisschoppen van Utrecht onderworpen. De Graven vroegen daarom alleen de Edelen en de Steden om onderstand, en dus zonden dezen slechts afgevaardigden in de Statenvergadering. Beden te doen, was magt erkennen en verpligting maken. De Graven wilden niets verzoeken aan lieden, die onder den invloed stonden van een' uitheemschen Vorst, en dit was toen ter tijd de Bisschop van Utrecht. De Edelen en de Steden hadden in de hoofdzaak één belang met den Graaf, dat des Vaderlands; de Geestelijken stelden het belang van den Bisschop, Heer van Utrecht en natuurlijken vijand van Holland, op den voorgrond. De Graven hadden dus daarin wel gelijk!
Tegen de eerste der achterstaande Quaestiones zou Recensent wel eens hebben willen opponeren. Dat het Parlement van Engeland aandeel heeft in het uitvoerend bewind, maakt het daarom niet tot bezitter der oppermagt. Want de uitvoerende magt is, even als de regterlijke, en nog meer dan deze, slechts de dienaresse der wetgevende of oppermagt. De Koning van Grootbrittanje oefent de wetgevende magt uit met het Parlement te zamen. Dus is in Grootbrittanje, even als in alle grondwettige alleenheersching, de oppermagt bij den Koning en de vertegenwoordigers te zamen.
Sommige drukfouten zijn aangewezen, andere, gelijk hus usque voor huc usque, en instat voor instar, niet; men kan echter zien, dat dit drukfouten zijn: maar systhema voor systema, dat zoo dikwijls voorkomt, is geene drukfout, en toch is het verkeerd, gelijk de Schrijver zelf wel weet.
Met dankerkentenis aan den Heer van hees voor al het belangrijke en ware, dat hij heeft medegedeeld, besluiten wij deze onze aanprijzende beoordeeling.




Frederik de Groote, zijne Familie, zijne Vrienden en zijn Hof. Herinneringen uit mijn twintigjarig verblijf te Berlijn. Door Dieudonné Thiébault, voormaals Hoogleeraar aan de Ridder-Akademie te Berlijn. Uitgegeven door zijnen Zoon, den Baron F. Thiébault, Luitenant-Generaal in Franschen dienst. II Deelen. Te Leeuwarden, bij Steenbergen van Goor. In gr. 8vo. Te zamen 652 bl. f 5-40.

Als groot man behoort gewis de beroemde Koning van

{==494==} {>>pagina-aanduiding<<}
Pruissen door de Geschiedenis altijd behandeld te worden. Zijne dappere daden, zijne geslepene staatkunde plaatsen hem buiten kijf onder de zelsregerende en handelende Koningen, die naam en schepter voeren, maar ook iets uitvoeren. De Geschiedenis heeft hem als zoodanig genoeg bekend gemaakt. Als Dichter en Wijsgeer wordt hij door haar geroemd; maar hier heeft kroon en schepter den dichterlijken Wijsgeer eenige trappen hooger gezet, dan anders zou hebben plaats gehad. Zijn vernuft in luimige of bijtende scherts is genoeg bekend gemaakt door de onderscheidene Anekdoten, welke van hem zijn in het licht gegeven. De Geschiedenis heeft dus den Koning doen kennen, maar minder den mensch, die in dien Koning stak. Het huiselijk leven van frederik werd wel niet geheel voorbijgezien, maar meer als middel om den Koning of zijn vernuft te doen uitkomen. Een boek als het onderhavige, hetwelk als hoofdzaak allerlei betrekkingen van frederik mededeelt, is voor de geschiedenis van dien beroemden man onontbeerlijk. Wij plaatsen dus dit werk onder de belangrijkste vertaalde schristen, die onder ons sedert eenigen tijd zijn in het licht gegeven. De Heer d. thiébault stond met het Hof in naauwe betrekking, om alles goed te weten. Hij zag en hoorde hetgeen hij mededeelt. Prijst hij den Koning; hij prijst niet, omdat hij door groote gunstbewijzen prijzen moest. Verhaalt hij iets, dat men van den grooten frederik niet alzoo zou verwachten; hij verhaalt aldus niet, omdat eenige ondervondene ongenade zijne pen heeft gescherpt. 's Mans betrekkingen waren van dien aard, dat hij, wat hij vermeldt, zeer goed kon weten, en dat er geene redenen waren, om iets anders te zeggen, dan hetgeen hij zag en hoorde, en zoo als hij dit met eigene ooren en oogen waarnam. Ook de uitgever f. thiébault is bewijs voor de onpartijdigheid van het werk, dat
voor het overige zichzelf als getrouw en waar aanbeveelt, zoo als leder bij inzage gemakkelijk zal ontdekken.
Wij leven in den tijd van Gedenkschriften van en over mannen van naam. Die Gedenkschriften, hoe gretig ook gezocht, hebben niet alle het noodige vereischte van getrouw en naar waarheid de dingen te behandelen. Daarom doen wij dit ten opzigte van dit werk meer kenbaar worden, opdat niet dit werk gelijk gesteld worde met die duizend en één Gedenkschriften, die voor eenige dagen of weken misschien eenig, maar in het vervolg bijna geen nut aanbren-
{==495==} {>>pagina-aanduiding<<}
gen. Dit boek zal den Geschiedvorscher frederik somtijds van zulk eene zijde leeren kennen, als hem de Geschiedenis tot dusverre nog niet heeft voorgesteld. Dit is ten opzigte van frederik van zeer veel belang.
Het spreekt van zelf, dat wij geene doorloopende beoordeeling van dit werk kunnen geven. Ons Tijdschrift is voor groote uitvoerigheid weinig geschikt, en de aard van dit werk duldt geene beknoptheid.
De uitvoering van dit werk zoo wel, als de gehalte dezer vertaling, is, zoo als men die van steenbergen van goor, of als vertaler of als uitgever, verwacht, en gewoon is te ontvangen.




Beknopte Geschiedkundige Beschrijving der Stad Woerden, door Olivier Groeneyk. Te Zierikzee, bij J. van de Velde Olivier. 1829. In kl. 8vo. VIII en 96 bl. f 1-:

Het leveren eener goede plaatselijke Geschiedenis of Beschrijving eener Stad is geene zoo gemakkelijke taak als men oppervlakkig wel denken zoude. Het is toch niet genoeg, dat de inwoners van andere plaatsen er het een en ander uit leeren, 't welk zij te voren niet wisten; maar de ingezetenen der stad zelve moeten er ten minste al het belangrijke in vinden, 't geen omtrent dezelve uit de Geschiedenis bekend is, en daarbij nog het een en ander, 't welk niet zoo algemeen bekend was. En dit laatste is dan juist hetgene, waardoor een zoodanig geschrift voor de inwoners der stad belangrijk wordt.
Wanneer wij aan deze stelling het aangekondigde werkje toetsen, kan het oordeel niet gunstig uitvallen. Wat vooreerst het geschiedkundig gedeelte betreft: hetgeen in de voorrede niet gemeld wordt, maar waarvan zich ieder kan overtuigen, is, dat het artikel woerden in kok's Vaderlandsch Woordenboek (XXXIIIste Deel, bl. 24-43) ten grondslag daarvan ligt. Dit artikel, hoezeer gedeeltelijk ontleend uit het VIIIste Deel van den Tegenwoordigen Staat, is echter blijkbaar met zorg en kennis van zaken bewerkt. De Heer groeneyk heeft dus wèl gedaan met deze bouwstof niet te veronachtzamen; maar, naar ons inzien, had hij dezelve niet bijna geheel moeten afschrijven, zonder ten minste met een enkel woord zijne bron aan te halen. Men vergelijke eens bl. 11-40 en 50-52 met kok, t.a. pl. bl. 25-40. Nu blijft

{==496==} {>>pagina-aanduiding<<}
de vraag overig, wat de Schrijver er heeft bijgevoegd. Wanneer wij nu beweren, dat dit hoofdzakelijk nederkomt op hetgeen sedert 1787 tot op onzen tijd te Woerden is voorgevallen, gelooven wij, noch den Schrijver noch zijn werk te hebben te kort gedaan. De verdere bijvoegsels zijn gering en waarlijk van weinig belang.
Er viel ten aanzien der vroegste tijden iets meer van Woerden mede te deelen. Hetgeen in eene Geschiedkundige Plaatsbeschrijving vooral vereischt wordt, is, dat men naauwkeurig de vroegste vermelding der plaats opgeve. Ten dezen zegt de Schrijver (bl. 10): dat, volgens eenen ouden Schrijver, het Slot te Woerden in 1160 gesticht is, en dat men de Heeren van Woerden reeds in 1165 genoemd vindt. Dit is zoo: maar alting haalt, in zijne Notitia Germ. infer. op het woord Woerden, Diploma's aan van 1131, 1165 en vervolgens, waarin Heeren van Woerden voorkomen. Het is waar, dit Charter van 1131 is ook door ons vergeefs gezocht; maar, daar alting er toch uitdrukkelijk dat van 1165 bijvoegt, is hier moeijelijk aan eene drukfeil te denken. Het ware niet onbelangrijk geweest, zoo de Heer groeneyk dit punt opgehelderd had, al ware de uitkomst negatief geweest. - Ook verwonderde het ons, hier niets te vinden van de vier Heeren van Woerden, allen herman genaamd, van welke de laatste zulk een gewigtig aandeel gehad heeft in den moord van Graaf floris den V. Deze geschiedenis had hier beknoptelijk behooren vermeld te worden.
Op bl. 1 leest men: Woerden is van eene oude stichting en heeft veel vroeger aanwezen gehad dan het Kasteel. Deze opgave is stellig: maar op bl. 11 daarentegen vindt men: Het is zeer onzeker of men het stichten der Stad vroeger dan van het Kasteel moet nemen: de oudste verhalen echter schijnen het laatste aan te nemen. De Schrijver zal ons wel willen toestemmen, dat deze beide plaatsen lijnregt met elkander strijdig zijn.
Met meer zorg is het beschrijvende gedeelte van dit werk bearbeid. Wij hebben hieromtrent geene aanmerkingen. Alleen zijn zulke opgaven van Weeshuizen, Gemeenelandshuizen enz. uit haren aard droog, aan den inwoner bekend, en voor vreemdelingen min belangrijk. Zij willen daarom wel afgewisseld zijn met meer algemeen belangrijke opmerkingen, korte oudheidkundige uitstappen of dergelijke, gelijk dit in andere Stedebeschrijvingen met vrucht gedaan is.

{==497==} {>>pagina-aanduiding<<}

Ééne zinstorende drukfeil willen wij ten slotte aanwijzen. Op bl. 89 vindt men: bern. costerus verdedigde de lasteringen door basnage ter neder gesteld; lees: wederlegde.




Letterkundig Overzigt en Proeven van de Nederlandsche Volkszangen sedert de XVde Eeuw. Door Mr. J.C.W. le Jeune. Te 's Gravenhage, bij J. Immerzeel, Jun. In gr. 8vo. 317 Bl. f 3-:

Alles heeft zijn' tijd, en de menschelijke geest veel van een muzijkinstrument; wordt een toon aangegeven, men hoort hem hier en elders spoedig beantwoorden. Zoo zijn, onder anderen, de volkszangen thans aan de orde; nog onlangs bekroonde de Maatschappij tot Nut van 't Algemeen twee zargers, die nieuwe stukken tot dit einde geleverd hebben, en zie hier den bundel boven genoemd, welke ons de oude, Nederlandsche doet kennen. De schrijver stelt zijn oogmerk, in het voorberigt, met deze woorden voor: ‘Op tweeërlei wijze kan men eene bloemlezing bijeenbrengen. De eene is, van, uit het goede, het een en ander, doch niet al het beste, te kiezen, enz. De andere wijze is, al het bruikbare, naar het oogmerk van den bloemlezer, bijeen te dragen, enz. Ik heb mij de eerste wijze van behandeling voorgenomen, en mij daarbij twee oogmerken voorgesteld; namelijk: de, uit het oogpunt der letterkunde, belangrijkste volkszangen, in vele kleine, thans zelden meer voorkomende verzamelingen, in blaauwboekjes en vliegende blaadjes, verspreid, van een meer en meer toenemend verdwijnen te redden, en, ten tweede, onze dichters van hooger' of lager' rang, die er vervaardigden en wier werken nog genoeg voorhanden zijn, aan te wijzen, ten einde hen in dat licht te doen beschouwen, en de bronnen voor ruimer voorraad te openen.’
Hierop treedt de schrijver tot zijnen arbeid, in den vorm eens briefs aan eenen vriend, waarin hij over onze mindere vordering in de zangkunst en de oorzaken daarvan spreekt, die hij voor geen gering deel in onze gebrekkige kerkmuzijk meent te vinden. Dit echter kan slechts de noordelijke provinciën raken, en wordt ook maar in het voorbijgaan gemeld. Had de schrijver ten oogmerk gehad breeder uit te weiden,

{==498==} {>>pagina-aanduiding<<}
gewis ware dan van de vroege, uitstekende bekwaamheid der Belgen, welke inzonderheid in eene bekroonde prijsverhandeling bij het Koninklijk Instituut zoo doorslaand moeten blijken, wel met een woord gewaagd.
Na vervolgens over de soort, vooral den inhoud, der gezangen gesproken te hebben, welke ieder tijdperk en trap van beschaving opleverden, en gezegd te hebben, dat de volksverhalen, romances en balladen bij ons zeldzaam, de minnezangen daarentegen, als ook bruilosts- en tafelzangen, veelvuldig zijn, en desgelijks de ernstige en vaderlandsche niet vergeten, belooft hij wel niet schroomvallig de tijdsorde in acht te zullen (noch te kunnen) nemen, maar echter, in het algemeen, van de oudste af tot onzen tijd voort te gaan, en filozofeert (dat is, keuvelt, gelijk hij zegt) intusschen over oorzaak of gesteldheid van een en ander. ‘Gij zult wel indachtig zijn,’ waarschuwt hij voorts zijnen vriend, ‘bijzonder met betrekking tot de oudste (stukken), dat het vloeijend lezen grootelijks van het metrum afhangt, hetwelk dikwijls onregelmatig is, en waarin gij u meer door uw gehoor en oordeel dan door den klemtoon zult laten leiden, die niet altijd zuiver geplaatst is.’ Inderdaad, deze waarschuwing, zoo zij gelden mag, is niet nutteloos. En nu geeft de schrijver eene korte letterkundige geschiedenis van het Lied van Graaf Floris, vermeldt dat van den Gouverneur van Zeeland, spreekt uitvoeriger over Het daget uit den Oosten; waarbij, zegt hij, bijster afsteken de Referijnen in 't Wijs, Amoreus, Sot. Volgen matthys de casteleyn, later spieghel en van mander, coornhert, kamphuyzen, hooft, cats enz. enz., inzonderheid vele werkjes, meest verzamelingen, van onbekenden, zoo wel als afzonderlijke, heele en halve liedjes; van welke alle le jeune het zijne zegt, het nu en dan met een voorbeeld stavende, om daarna den meesten hoop der verzameling achter elkander te laten volgen.
Het komt ons voor, dat deze arbeid niet onverdienstelijk mag heeten. Wij vonden in de verzameling, ja, veel gebrekkigs, maar ook veel schoons, bekends en onbekends, maar, wat ons niet het minste belang inboezemde, ook half bekends; zoo als: Daar ging een Patertje langs de kant; hei, 't was in de Mei! Over ettelijke jaren, toen grandpeer was een klein kind. Geliefjes, die u in den echt door liefde zamenbindt. Diogenes de wijze die woonde in een vat. Het lieve schoftuur slaat, te regt de wensch van d'ambachtsman,

{==499==} {>>pagina-aanduiding<<}
enz. Hoedaniger bewaring mede tot het oogmerk van het boek behoort, en van welke wij niet twijfelen, of er zijn nog meer op te delven, die te dezer gelegenheid ligt zullen voor den dag komen, en voor wier plaatsing wij gaarne ons Mengelwerk aanbieden. Zoo herinneren wij ons nog een' deun uit onze kindschheid: Den, den kwam van Brugge, met zijn knapzak op zijn rugge enz., dat uit de oude volksoorlogen tusschen zuidelijke en noordelijke Nederlanders afkomstig schijnt, wier eersten tot heden toe, in elken naamval, van den gewoon zijn te spreken, waarvoor bij de laatsten de gemeenzaam is.
Vreesden wij niet te breed te worden, wij schreven een aantal, ten deele ook van het rare uit, dat daarom, wat de kunst betreft, op verre na niet altijd naar is, zoo als: De Soudans Dochter.
Eenigzins vreemd keken wij op, ook De Conscrit hier te vinden, uit een los blaadje van het jaar 1808. Immers, wij herinneren ons niet, iets anders van zoo late dagteekening gevonden te hebben. En als een bewijs, hoe onze poëzij gevorderd is, zal het wel niemand willen laten gelden.
Ook twee of drie stukjes in de Friesche landtaal worden hier aangetroffen. Doch, schoon wij vrij wel in de gelegenheid zijn geweest deze sprake te verstaan, is de spelling derzelve in onderscheidene stukken zoo onbepaald, en dikwijls, naar het ons voorkomt, oneigenaardig, dat wij veelal meest naar den zin moeten raden. Wil men deze antiquiteit nog eenigzins als schrijftaal doen gelden, dan diende het Friesche Genootschap b.v. die spelling vooraf wel wat vaster te bepalen.
Met meer eigenlijke, scherpe beoordeeling kunnen wij ons niet inlaten. Of het werk volledig genoeg zij, of de keuze immer gelukkig was, de oordeelvelling juist, het berigt naar waarheid, vordert, om wederom nier oppervlakkig en partijdig te zijn, uitvoerige nasporingen. Voor een gemengd en uitgebreid publiek schrijvende, maken wij geene zwarigheid, hetzelve, als eene onderhoudende en leerzame lectuur, aan te prijzen; terwijl wij, voor ons, den schrijver voor het medegedeelde onzen dank betuigen.





{==500==} {>>pagina-aanduiding<<}

Merkwaardigheden uit den onderwijskundigen levensloop van Thomas Hoogvlugt van Diependaal, thans Onderwijzer, Organist en Landmeter te O., beschreven door P. Meesters, Hoofdonderwijzer bij de Nederlandsche en Fransche Stadsschool te Sluis in Vlaanderen. Te Amsterdam, bij Schalekamp en van de Grampel. 1829. In gr. 8vo. VIII en 166 bl. f 1-80.

Er is eene komeet aan den horizon der pedagogische wereld verschenen. Onder de onderwijskundige boeken, welke men thans, in allerlei uniform, van de pers ziet komen, maar die toch alle min of meer ernst ademen, zoo als de zaak ook als van zelve vordert, verschijnt er een, geschreven in een' luimigen trant. De Heer p. meesters, van wien de Arnhemsche Courant vroeger een' zoo goeden duuk had, doch het nu in haar oog verpeuterd schijnt te hebben, zendt zijn' Thomas Hoogvlugt in de wereld. In de voorrede, of hetgeen daarvoor dienen moet, geeft hij, volgens gebruik, de reden op, waarom hij het werk schreef: hij wil, namelijk, cervantes volgen, die, om den dwazen riddergeest te blusschen, zijnen Don Quichot schreef. Dat was in dien tijd noodig, en zoo meent dan de Heer meesters, dat het ook thans noodig is, de onderwijzers uit gelijke pan een smeer te geven. Vous leur faites bien de l'honneur, Monsieur meesters! doch wij twijfelen er sterk aan, of zij zich voor den volgenden keer wel gerecommandeerd zullen houden.
Doch zou de Schrijver, behoudens allen eerbied, welken wij voor 's mans kunde en bedrevenheid in het vak hebben, (immers wij troffen zijn Ed. aan onder de Opvoedkundigen, de Geschiedkundigen, de Wiskunstenaars, de Toonkunstenaars, en de Hemel weet onder welke kundigen en kunstenaars nog al meer!) zou, zeggen wij, de Schrijver zich wel in een wezenlijk standpunt geplaatst hebben, en zich niet maar eenen kwast hebben verbeeld, hoedanig een er zou kunnen bestaan, zonder dat hij evenwel wezenlijk bestaat? Immers is het niet moeijelijk, zich, bij voorbeeld, eenen kleermaker te verbeelden, die, in plaats van lappen achter te houden, er lappen bijdoet, en daarover te schrijven; doch, bestaat er zoo iemand? Wij willen het boek dan wel aannemen als eene proef van de luimigheid des Heeren mees-
{==501==} {>>pagina-aanduiding<<}
ters; maar wij meenen, dat hij dan ook wel eenen anderen held had kunnen kiezen, dan juist eenen Onderwijzer, wiens stand het noodig is te verachtbaren; terwijl de Schrijver (wij moeten het maar ronduit verklaren) zich tot het tegendeel bevlijtigt. Was de Heer meesters een Predikant, wien het Schoolopzienersambt ontloopen is, en die dus niets meer te zeggen heeft over hen, die eertijds in den staat van geestelijke dienstbaarheid verkeerden, wij zouden kunnen denken, dat de afgunst hier werkte: doch de Schrijver is zelf Onderwijzer, en nog wel van den eersten rang; zoodat het hem, in het beoefenen van het vak, niet zoodanig moet tegengeloopen zijn, dat zulks eenige gemelijkheid konde veroorzaken. Het komt ons dan voor, dat, als de Heer meesters verkiest grappig te wezen, het hem weinig verschelen kan, wien hij beet neemt, en zich, mitsdien, eene vrijheid veroorlooft, die wel eens zeer kwade gevolgen zoude kunnen hebben. - Tot zoo ver over het doel des werks.
Thomas Hoogvlugt (opdat wij nu ook eene beknopte schets van hetzelve geven) is reeds als jongeling vrij wel bedreven in de theorie van eenige wetenschappen, en verkrijgt den derden onderwijzersrang. Nu koestert hij hooge denkbeelden van zichzelven. Hij meent zeker eens de roem van zijne landgenooten te worden. Ongelukkig verwaarloost hij bij zijne theorie de praktijk, propt zijne hersens zoo vol als hij maar immer kan, en haspelt alles door elkander. Zoo gaat hij, gedost in een door hem voor kwade schuld overgenomen geestelijk gewaad, op reis, om te solliciteren naar eene openstaande onderwijzersplaats. Zijn volslagen gemis van wereld- en menschenkennis en de hooge dunk, dien hij van zichzelven heeft, berokkenen hem vele belagchelijke ontmoetingen onder weg, en doen ook het oogmerk van zijne reis mislukken. Naderhand geraakt hij echter als Secondant geplaatst in eene stad. Maar door naar roem en toejuiching te jagen, met verwaarloozing van hetgeen eigenlijk tot zijn vak behoort, berokkent hij zich menige bespotting, en ten laatste het verlies van zijnen post. Eindelijk, aangesteld als Stads-onderwijzer te G, gaat het hem, zoo als, na al het voorafgegane, te wachten was. Zonder genoegzam in aanmerking te nemen, voor welk eenen trap van verlichting de menschen in zijne woonplaats vatbaar waren, door het noodeloos pralen met zijne kundigheden, door eenen ijver zonder verstand tegen de bestaande vooroordeelen en gebreken,

{==502==} {>>pagina-aanduiding<<}
veroorzaakt hij zich den haat en de wangunst van sommigen, en verliest het vertrouwen der ouders en het ontzag van zijne leerlingen. Ten gevolge van het volslagen verloop van zijne school en kwellingen van allerlei aard, stort Hoogvlugt ten laatste, van verdriet overstelpt, in eene zware krankheid, en verlaat na zijne herstelling zijne standplaats. Door de duurgekochte ondervinding en den raad van zijne vrienden tot andere gedachten gekomen, staakt hij voor eenen tijd die studiën, welke niet onmiddellijk tot het lager onderwijs behooren, en gaat bij een goed Onderwijzer wonen, om zich in het werkdadige van het onderwijs te oefenen. Na diens dood wordt hij daar als vaste Onderwijzer aangesteld; en daar hij nu hetgeen in zijn vak hoofdzaak is ook bovenal beoefent, en de menschen niet meer tegen zich inneemt door zijne verwaandheid, wordt hij ten laatste een nuttig en geacht Onderwijzer.
Wat nu de uitwerking betreft, het eerste gedeelte is te zeer ineengedrongen naar gelang der volgende gedeelten. Op de reis naar het eerste examen gebeurde er verschrikkelijk veel; en, daar de Heer meesters het toch maar voor het denken had, had zijn Ed. dit wel wat beter kunnen verdeelen. Ook springt hij al aardig van den Franschen in den Nederlandschen tijd over, ten zij den Schrijver de benaming Maire en Gendarme uit den eerstgemelden tijd tot ver in den tweeden is blijven aankleven; doch, wie kan ook aan alles denken!
Een weinig meer achting voor de wetten der eerbaarheid ware ons niet ongevallig geweest. Ook had men de abuizen, bij Godsdienstplegtigheden begaan, wel achterwege kunnen laten. Er is buitendien stof genoeg. Had de Schrijver de moeite genomen, het vruchtbaar hoofd slechts een paar keeren te wrijven, er zou wel iets anders voor den dag gekomen zijn: wij lagchen liefst met iets, dat niemands gevoel kwetst.
In weerwil van dat alles treffen wij evenwel hier en daar opvoedkundige aanmerkingen aan, die wel ter snede zijn. Zeker Tijdschrift heeft reeds eene periode uit Thomas Hoogvlugt gekopieerd, letterlijk gekopieerd; doch wij willen vooralsnog niemand noemen, maar liefst waarschuwen, dat wij zouden kunnen noemen.
De overgang van het eene uiterste tot het andere, met betrekking tot de denkwijze van Thomas, kwam ons wat snel

{==503==} {>>pagina-aanduiding<<}
voor: de doorgestane ziekte moet al zonderling op 's mans organismus gewerkt hebben.
In eene eeuw, waarin elk zoo veel te zeggen heeft over de besturen, heeft de Heer meesters het al aardig weten te ontwijken, om de Schoolopzieners niet aan te randen. Hij had gerust het werk aan zijnen Schoolopziener kunnen opdragen; want deze Heeren figureren in den levensloop van Thomas even als zoo vele baken in zee. Men kan toch met regt zeggen, dat de Heer meesters van de menschen maakt alwat hij maar wil.
Of verontheiliging niet een minder verkieslijk provincialismus is, in plaats van ontheiliging, geven wij den Schrijver in bedenking. Zoo ook op bladz. 63 lezen wij: ‘Dikwijls poogde ik zedelijke beginsels op te wekken; doch liet zulks niet na, dat, na den afloop der Verhandeling,’ enz. waarvoor wij zouden plaatsen: doch belette of verhinderde zulks niet, enz. Anders zijn stijl en taal over het geheel zoo, als men die van eenen Hoofdonderwijzer mag verwachten. En waarachtige luim en geest zal wel niemand den man betwisten.
Het werk is niet zoo kostbaar, of ons publiek kan zich hetzelve aanschaffen, ook zonder dat wij een uittreksel tot proeve geven; waartoe wij ook moeijelijk iets uit het doorloopend geheel kunnen afzonderen. Mogten de kwasten in iederen stand zich door het hier voorgestelde voorbeeld laten te regt wijzen, en alzoo des Schrijvers doel bereikt worden, om namelijk niet alleen te vermaken, maar ook nuttig te zijn!

Kronijken van de Kanonikspoort. Door Sir Walter Scott. Uit het Engelsch. II Deelen. Te Amsterdam, bij de Gebr. Diederichs. In gr. 8vo. Te zamen XXIV en 604 bl. f 5-80.

St. Valentijnsdag, of het schoone Meisje van Perth. Door Sir Walter Scott. Uit het Engelsch. II Deelen. Te Amsterdam, bij de Gebr. Diederichs. In gr. 8vo. Te zamen 824 bl. f 7-20.

In de inleiding tot de Kronijken van de Kanonikspoort maakt walter scott, die tot nog toe er nooit openlijk voor uit gekomen was, dat hij de schrijver was der werken, die op zijnen naam gingen, zich als zoodanig nu eindelijk be-
{==504==} {>>pagina-aanduiding<<}
kend. Ofschoon dit zoogenaamd geheim reeds voorlang geen geheim meer was, deelt de schrijver op zijne hem eigene wijze dit berigt mede, en voegt bij hetzelve eene soort van verslag, betreffende de aanleiding tot en den oorsprong van zijne vroegere werken, hetwelk wij niet twijfelen of zal met genoegen gelezen worden. Ofschoon dus de stellige openbaarmaking van des schrijvers naam plaats had bij de uitgave van dit werk, schijnt hetzelve reeds vervaardigd te zijn vóór dat hij het plan had, om aan dit incognito een einde te maken. Verscheidene hoofdstukken, die den eigenlijken bundel van verhalen, uit welke het werk bestaat, voorafgaan, worden gebezigd, om den lezer bekend te maken met chrystal croftangry, den bewoner van dat gedeelte van Edinburg, hetwelk de Kanonikspoort genaamd wordt; den verdichten persoon, achter wien de wezenlijke schrijver zich nog verbergt. Voorts bestaat de inhoud van het eerste deel uit twee verhalen: De Hooglandsche Weduwe, en: De twee Ossendrijvers. Met levendige kleuren schildert de schrijver hier de Hooglandsche Schotten, gelijk zij, afgezonderd van de overige bewoners van Brittanje, nog, voor een groot gedeelte, hun oorspronkelijk karakter en ruwe zeden en leefwijze behouden hebben. - Van grooteren omvang is het verhaal, hetwelk den inhoud uitmaakt van het tweede deel, genaamd: De Dochter van den Chirurgijn. Het tooneel, waarop deze geschiedenis voorvalt, is, voor een gedeelte, Schotland, en voor een ander gedeelte het Engelsche Oostindië in den tijd van
hyder ali. Twee jongelingen, hartley en middlemas, beiden leerlingen van den dorpsheelmeester grey, staan naar de liefde van diens dochter menie. Middlemas is de gelukkige, aan wien zij haar hart schenkt. Maar deze laat zich door trotschheid en geldzucht vervoeren, om het geluk, hetwelk hare hand hem kon verschaffen, te versmaden, begeeft zich in krijgsdienst en vertrekt naar Indië, werwaarts ook de brave hartley, na door menie te zijn afgewezen, zich begeeft. Middlemas laat zich door zijne onbeteugelde driften tot zware misdaden vervoeren, lokt de hem opregt liefhebbende menie, door het valsche voorgeven, dat hij haar wil huwen, na den dood van haren vader, insgelijks naar Indië, en zou haar als bijzit aan eenen inlandschen Vorst hebben verkocht. Gelukkig ontdekt hartley, die intusschen door zijn braaf gedrag en geneeskundige bekwaamheden zijne fortuin gemaakt

{==505==} {>>pagina-aanduiding<<}
had, nog in tijds het gesmede verraad; hij redt het misleide meisje, en middlemas vindt in eenen verschrikkelijken dood de straf voor zijne snoodheid.
St. Valentijnsdag, of het schoone Meisje van Perth, is eigenlijk de tweede reeks of het vervolg der Kronijken van de Kanonikspoort, maar is onder dezen afzonderlijken titel uitgegeven, waarschijnlijk omdat deze beide deelen een op zichzelf staand verhaal uitmaken, misschien om het publiek te minder af te schrikken van een werk, uit zoo vele deelen bestaande. Het verhaal behoort tot de geschiedenis van Schotland in het laatst der veertiende eeuw. De lotgevallen der heldin van dezen roman, belaagd door de losbandige drift van brooddronkene edellieden, vervolgd door onverdraagzame en heerschzuchtige priesters, maar bemind en beschermd door haren getrouwen en dapperen henry gow, die haar niet, dan na menigen gevaarlijken en bloedigen strijd, tot echtgenoote verkrijgt, leveren den schrijver menigvuldige gelegenheid, om zijne lezers eene schilderij te geven van Schotlands toestand in die onrustige tijden. - Zij, die in de vroegere werken van scott smaak hebben gevonden, zullen ook deze verhalen niet onbevredigd uit de hand leggen. Het luimige in de inleidingen en tusschenredenen, de afwisseling der tooneelen en voorvallen, de goed volgehoudene en levendig voorgestelde karakters doen ook dit gedeelte van den arbeid des beroemden schrijvers ten volle de overbrenging in onze taal waardig zijn.




Nagelatene Gedenkschriften eener Kloosterlinge, na haar overlijden gevonden in hare bid-cel. Door J. Hagen. Te Gorinchem, bij J. Noorduyn. 1829. In gr. 8vo. X en 195 bl. f 1-80.

Het Voorberigt (niet X, maar slechts IV bladz. beslaande) is niet van den jeugdigen Schrijver, maar van diens bejaarden vriend j.e. de witte, welke reden vond, om deze zijne aanbeveling voor de Gedenkschriften, waarin de Kloosterlinge hare lotgevallen in de wereld verhaalt, te doen plaatsen. Wij kennen geen' van beide personen, en kunnen dus te onpartijdiger oordeelen over het werk van den Heer hagen. De steller des Voorberigts zegt, dat het de vrucht van een jeugdig, zich pas ontwikkelend genie is, dat aanmoe-
{==506==} {>>pagina-aanduiding<<}
diging en toelichting verdient. Naar deszelfs meening zal men, moge Neêrlands jongelingschap op den duur aanmoediging erlangen, weldra uit hunne pennen voortbrengselen van letterkundig vernuft zich zien ontwikkelen, welke met die der uitheemsche(n) niet alleen zullen mogen wedijveren, maar (en wel voornamelijk uit hoofde van de rijkheid onzer moedertaal) dezelve in smaak, waarachtig gevoel en natuurlijke wending overtreffen. Zoo gunstig nu kunnen wij niet denken over dit voortbrengsel van jeugdig vernuft. De geschiedenis, die het onderwerp van dezen roman uitmaakt, wordt ondersteld, voorgevallen te zijn ten tijde der Kruistogten - gevolgelijk in de Middeleeuwen, - en de hoofdpersoon, olivia, spreekt bl. 16 van hendrik VIII en diens huwelijk met anna van boulijn (anna bolein), ofschoon bl. 4 reeds was verzekerd, dat olivia in 1510 overleden is. Zoodanige verwaarloozing van tijdsorde vermindert de waarschijnlijkheid der verdichting, en verzwakt hierdoor den indruk van het geheel. Eene andere aanmerking betreft den toon, waarop
hier en daar van de geestelijkheid wordt gesproken. In die tijden zou de jeugd niet alzoo zich uitlaten over het oppermagtig gebied der priesters, - een gebied, dat te geduchter is, omdat het door den heiligen panselijke(n) stoel en door de Christen-vorsten, welke in de kruisvaarten der ridderschappen naar het heilige graf deel nemen, beschermd wordt. Dit kenmerkt geenszins den geest dier eeuw, althans in de Oostenrijksche Staten niet, waar de Schrijver zijne personen plaatst. Voorts komt niet genoeg uit, wat hoofddoel zijn moet. Olivia, te Weenen geboren en opgevoed, verliest vroeg haren vader, een' edelman en stafofficier in dienst des Keizers. Uit hoofde van bekrompene omstandigheden werd zij met hare moeder opgenomen door een' priester, die tot hare familie behoorde, op een dorp, vier uren van de hoofdstad gelegen. Deze geestelijke, zegt olivia, bl. 7, was een zeer braaf grijsaard van ongeveer zeventig jaren, doch zoodanig verkleefd aan zijne bijzondere vooroordeelen van heiligheid en onfeilbaarheid zijner kerk, dat hij mijne moeder schier dagelijks aanzocht, om mij tot het kloosterleven op te leiden en mij den geestelijken sluijer te doen aannemen. Wij vragen, of er eenige waarschijnlijkheid is, dat in het laatst der vijftiende eeuw eene jonge jufvrouw, in hare kerk opgevoed, op die wijze kan gesproken hebben? Ook hoorde men toen zoo niet van dweepzucht

{==507==} {>>pagina-aanduiding<<}
der priesters gewagen, als in dit boek gedaan wordt. Nu, olivia had maar in 't geheel geen' zin in het kloosterleven. Naauwelijks vijftien jaren oud, knoopte zij in de kerk betrekkingen aan met den achttienjarigen zoon van den Dorpssecretaris, en ontvlugtte eerlang met dezen in stilte. Na het te boven komen van onderscheidene wederwaardigheden, gelukte het aan de jonge lieden, de toestemming der moeder, en eindelijk ook die van den ouden pastoor, tot het huwelijk te bekomen. Het huiselijk geluk, dat een' tijdlang volkomen scheen, werd vervolgens gestoord door ongeoorloofde neiging, die zij tusschen haren man en eene bij hen inwonende nicht ontdekte. Daarop gaat hij mede ter kruisvaart (tegen het einde der vijftiende eeuw!) naar het Heilige Land, en keert gewond terug. De beide echtgenooten zijn verzoend, en de nicht trouwt aan een' anderen kruisvaarder. Nu zoude hun leven weder gelukkig zijn; maar olivia ziet haren man, na langdurig lijden, door den dood van hare zijde wegnemen, en daarop begeeft zij zich in het klooster.
Zoodanig is hoofdzakelijk het beloop des verhaals, dat bij naauwkeuriger bewerking zeker in belangrijkheid gewonnen zou hebben. Zoo de jeugdige vriend des Heeren de witte weder de pen mogt opvatten, make hij minder haast met de uitgave, en legge de voortbrengselen van zijn vernuft eerst eenigen tijd ter zijde; welligt zal hij zelf bij latere inzage gebreken opmerken. De personen zijn over het geheel te hedendaagsch, en behooren niet eigenlijk in de vijftiende of zestiende eeuw - want hieromtrent, gelijk reeds is aangemerkt, heerscht eene zonderlinge verwarring: de Schrijver zegt, dat olivia in 1510 is overleden; volgens bl. 192 bragt zij, na den dood hares mans, vele jaren in het klooster door, en op bl. 125 spreekt zij, in den eersten tijd van haar huwelijk, reeds van de zestiende eeuw, als waarin zij leefde. Hoe kan dat zijn? Eén slecht karakter komt in dezen roman voor; de overigen, schoon niet vrij van gebreken, zijn in den grond goed. Met genoegen merken wij dit op bij den jeugdigen Schrijver. Maar de personen zijn te alledaagsch en te weinigbeduidend, om veel belangstelling te wekken. Wanneer echtgenooten elkander zoo rein beminnen, als karel en olivia hier voorgesteld worden, zal er niet ligt dusdanige reden tot verwijdering kunnen ontstaan. Hoe kon olivia - de verlatene - in haren treurigen toe-
{==508==} {>>pagina-aanduiding<<}
stand hare nicht geluk wenschen met het herstel harer gezondheid, en er dan spotachtig bijvoegen: Nu moest een andere karel dan de mijne u zien, eulalia! dan zou hij u gewis de gedachten aan het klooster spoedig doen vergeten? - Is het waarschijnlijk, dat eene treurende, die besloten had, binnen korten tijd zelve in het klooster te gaan,
zoo zoude spreken? En wil de Schrijver het kloosterleven aanprijzen, of er tegen waarschuwen? Dit zou twijfelachtig kunnen schijnen, alzoo met geringachting daarvan wordt gesproken, en evenwel eulalia, olivia en hare moeder daartoe zoo ligt besluiten. Wat voorts de taal aangaat, ja, schoon en rijk is onze moedertaal, dit erkennen wij met den Schrijver des Voorberigts, maar zouden juist hierom wenschen, dat op het werkje van zijnen jongen vriend te dezen niet zoo bijster veel ware aan te merken. Zeker is het eene drukfout, wanneer men in dit Voorberigt zelve leest van eene les - denwelke ons - aantoonde. De eerste volzin der Nagelatene Gedenkschriften is letterlijk deze: Mijn naam is olivia, en ben geboren te Weenen. Voorts teekenden wij onder het lezen aan: den hevigsten angst, dat u niets anders dan behoeften te wachten staat; lag ik mij te bed; aangezien ik geene vermogens (geen vermogen) noch vrienden bezat; ingewortelde bedreigingen (hoedanig zijn die?); een jongen (jong) landman; om des kerks wille; hij, die mij bemindt; nakend (naakt); over deze(n) keer van denkbeelden; lag zij haar werk neder; mijn haat verloor allengs die koelheid (wat moet dit beteekenen?); uw bijzijn vermoort(dt) mij; eenen mannelijke traan glinsterde, enz. enz. Onvolledig of verward zijn ook vele volzinnen. Wij zouden wel meer kunnen aanmerken, doch hebben misschien te lang reeds met dit geschrift ons opgehouden. Wij willen den jeugdigen Schrijver niet geheel ontmoedigen, maar op gebreken opmerkzaam maken, ten einde de goedkeuring zijns bejaarden vriends hem niet te hoog bij de voortbrengselen van zijn letterkundig vernuft doe
opzien. Trouwens, de Heer de witte verklaart zelf: Mijne jaren zijn te hoog geklommen, dan dat ik mij zoude kunnen vleijen, dien letterroem (door Neêrlands jongelingschap te behalen), in zijnen vollen luister, te beleven; doch eene jongere nakomelingschap zal daarop gewis roem kunnen dragen! - Nu, het zij zoo!

Boekbesch. No. X. bl. 430. moet het Sapienti sat geheel van het Recept afgescheiden gelezen worden.





{==509==} {>>pagina-aanduiding<<}

Boekbeschouwing.

Handleiding voor mijne Leerlingen en voor Christen-Huisgezinnen, ter bevordering van zuivere Godsdienstkennis en daaruit voortspruitende vertroosting en godzaligheid. Door D. Molenaar, Hervormd Leeraar te 's Gravenhage. Iste Deel. Te Amsterdam, bij J.H. den Ouden. 1829. In gr. 8vo. XVI en 334 bl. f 2-50.

Onder het lezen des Voorberigts herinnerde Rec. zich zeker nameloos geschrift, dat vóór eenigen tijd onder den titel van Adres enz. in het licht verscheen en gerucht maakte. Gelijk elken anderen Leeraar, zoo staat het ook den Eerw. molenaar volkomen vrij, eigene overtuiging te volgen en daarvoor rondborstig uit te komen. Niemand zal hem dit willen betwisten, of kwalijk nemen. Hij had derhalve in het Voorberigt zich niet zoo zeer behoeven te verdedigen en te verontschuldigen. Rec. kent den Haagschen Predikant niet in persoon, en weet dus geenszins, of zijn Eerw. nu en dan, in vertrouwelijk verkeer, zich wat te open uitgelaten hebbe, zoodat men zijne vrijheid in christus verdacht heeft zoeken te maken, gelijk hij betuigt; de toon echter, die in dit Voorberigt en op sommige plaatsen in het werk zelve heerscht, schijnt eenige reden te geven, om te vermoeden, dat de verdenking, die molenaar van zich poogt af te weren, misschien wel niet geheel ongegrond kon zijn. Waartoe toch terstond dat schermen met regtzinnigheid? Dat het hem aangenaam was, de uitkomst zijner Bijbelsche en redelijke onderzoekingen ten voordeele van zijne Kerk te vinden, zal ieder gaarne gelooven, al gaf hij dit ook niet zoo uitdrukkelijk te kennen; en dat ieder vrij en onbelemmerd in zijn onderzoek moet trachten voort te gaan, lijdt mede geene tegen-
{==510==} {>>pagina-aanduiding<<}
spraak: doch waarop doelt de betuiging van molenaar, dat hij veel liever zijn Kerkgenootschap, als eerlijk man, zou verlaten hebben, dan dat hij de waarheid anders zoude leeren, dan hij haar inzag, of aan zijne onderteekening ontrouw te
worden? (bl. XI.) Zou molenaar hiermede ingewikkeld te kennen willen geven, dat er onder zijne Ambtsbroederen zijn, die tegen hunne eigene overtuiging prediken? Rec., die niet tot het Kerkgenootschap der Hervormden behoort, zoude ongaarne zoodanig iets vermoeden; maar gesteld, dat het geval mogelijk ware, zoo vraagt hij, wie zich het meest naar den smaak der onkundige menigte schikken - de zoogenaamde orthodoxen, of heterodoxen? Bij het oude en bestaande te blijven, is gemakkelijker; zonder eigene overtuiging zal men niet van de heerschende denkwijze afwijken. Eene andere vraag is het, of de veranderde begrippen met de waarheid overeenkomen. Maar nu, de onderteekening der Formulieren...? Ds. molenaar betuigt, dat hij, hoe meer hij de waarheid in een eenvoudig Bijbelsch licht heeft leeren kennen, hoe meer hij den Heer om de leiding en heiliging van zijnen Geest heeft mogen bidden, hoe meer hij door Gods genade vorderde in de praktijk der Godzaligheid, des te Gereformeerder is geworden. Wat moet dit beteekenen? Het komt hier op de vraag aan, wat dan eigenlijk Gereformeerd is. Zoo het gezag der Dordsche Synode moest beslissen, zou molenaar gelijk kunnen hebben: maar de man weet immers, dat het Kerkgenootschap der Hervormden reeds vroeger bestond; dat niet alleen de harde begrippen van calvinus, maar ook de zachtere gevoelens van zwinglius in hetzelve geleerd werden, en dat men bij verschil van denkwijze in den beginne verdraagzaam was omtrent elkanders overtuiging. Van waar de storing des vredes kwam, is bekend. Op hoedanige wijze de strenge Calvinisten destijds hunne broeders, die met hunne meeningen niet geheel konden instemmen, behandeld, veroordeeld, verbannen, vervolgd
hebben, leert de Kerkelijke Geschie-
{==511==} {>>pagina-aanduiding<<}
denis. Verkeerde staatkunde werkte daartoe mede. Vervolgens hebben die uit de kerkgemeenschap geworpene Hervormden in gunstiger dagen een afzonderlijk Kerkgenootschap opgerigt, en bestaan tot nu toe onder den naam van Remonstranten, of Remonstrantsch-Gereformeerden. De drist der partijschap geraakte allengs tot bedaren. De Remonstranten namen niet toe in leden, maar hunne gevoelens wonnen veld. Wat vóór ruim twee eeuwen te Dordrecht werd veroordeeld, schijnt thans niet meer zoo verwerpelijk toe aan allen, welke behooren tot het Kerkgenootschap, dat, ter onderscheiding, den naam van Hervormd, of Gereformeerd, draagt. Mindere gehechtheid aan vormen en leuzen begon langzame toenadering der verschillende Protestantsche gezindten te bevorderen; maar onder de talrijkste afdeeling der Protestanten hier te lande vertoonen zich op nieuw teekenen, welke niet gunstig zijn voor verbroedering. Hier en daar laten er zich hooren, die klagen over afwijking van de oude Gereformeerde leer. Men volgt dus thans weder, naar eigene overtuiging, eene vrijere of meer bekrompene denkwijze, even als vóór het houden der Dordsche Synode. Waren de woorden Calvinist en Gereformeerd van volkomen gelijke beteekenis, en moest men het te Dordrecht bepaalde aanmerken als vasten en blijvenden vorm, zoo handelen zij kwalijk, die andere gevoelens koesteren, en niet, gelijk molenaar zegt als eerlijk man gedaan te zullen hebben, het Kerkgenootschap verlaten; maar heerschte oorspronkelijk in de Gereformeerde Kerk een mildere geest van verdraagzaamheid, en zijn de Dordsche bepalingen enkel als werk van feilbare menschen aan te merken, zoo is de
zaak van geheel anderen aard, en de Haagsche Predikant zou niet in waarheid kunnen zeggen, des te Gereformeerder geworden te zijn. Wat nu de Formulieren aangaat, ze zijn iets of niets, al naar men wil. Meent molenaar zich letterlijk daaraan te moeten houden, hij doe het, maar brenge door mond of pen niet toe, om Ambtgenooten in hetzelfde

{==512==} {>>pagina-aanduiding<<}
Genootschap, die ook hunne eigene overtuiging volgen, bij de onkundige menigte verdacht te maken.
Het boek, dat hier wordt aangeboden, moet dan de echte Gereformeerde leer bevatten - de zuivere Godsdienstkennis, zoo als op den titel staat. Tien Hoofdstukken maken dit eerste Deel uit. Derzelver opschriften zijn: I. Over de Godsdienst en den Bijbel. II. Van God en zijne volmaaktheden. III. Drieëenheid. IV. Gods eeuwig plan aangaande deze aarde en hare bewoners. V. Over de Engelen. VI. Schepping en Voorzienigheid. VII. Staat der regtheid en val, met de gevolgen van dien. VIII. Gods herstellende liefde, blijkbaar onder het O.T. IX. Jezus de Messias, in zijne beide naturen en als Profeet onder zijn volk. X. Jezus Christus in zijn verzoenend lijden en sterven. De orde zou geleidelijker zijn geweest, indien de Schrijver eerst over de Schepping en Voorzienigheid, en daarna over Gods eeuwig plan aangaande deze aarde en hare bewoners had gehandeld. Dezelfde aanmerking is op H. III en IX te maken. Doch molenaar volgde eene vroeger uitgegevene Schets, en wilde het naslaan voor zijne Leerlingen gemakkelijker maken.
Wat voorts den inhoud zelven betreft, daar is veel, waarmede Rec. zich kan vereenigen, maar ook niet weinig, dat, naar zijne overtuiging, geenszins zoo wordt geleerd in den Bijbel. Ds. molenaar stelt H.I. § 2, dat de bronnen, uit welke wij de noodige kennis der Godsdienst putten kunnen, de Rede en Openbaring zijn; en § 3 laat hij deze bepaling volgen: De Rede is het vermogen onzer ziel, waardoor wij alles, wat rondom ons is, verstandelijk kunnen opmerken, en over hetzelve met oordeel kunnen nadenken en werkzaam zijn. Is dit wel juist uitgedrukt? Hoe kan de Rede te gelijk bron der Godsdienstkennis en vermogen of middel zijn, om door nadenken tot kennis van God te geraken? Rec. stelt veel prijs op de Rede; doch meent (gelijk molenaar ook bl. 30 en 31 vooral zeer gegronde aanmerkingen op dit punt maakt) dezelve als eigenlijke kenbron niet hoog

{==513==} {>>pagina-aanduiding<<}
te moeten achten, blijkens de geschiedenis des menschelijken geslachts. De Schrijver merkt te regt aan, dat Openbaring voor ons volstrekt en onmisbaar noodzakelijk is; maar van Christenen, die Christendom en Openbaring voor beuzeling en bedrog houden, heeft Rec. geen begrip.
Over de uitwendige gedaante des Bijbels is het opschrift van § 6. Hier zegt molenaar: Bij de beschouwing van de uitwendige gedaante des Bijbels komt allereerst in aanmerking, dat dezelve verdeeld wordt in twee Testamenten, in 66 boeken, in kapittels en verzen. Na verder over deze verdeeling, als ook over den grondtekst, iets gezegd te hebben, spreekt hij van vertalingen, en roemt te regt onze gewone of zoogenoemde. Staten-Overzetting. Dat het invoeren derzelve, ook in de Remonstrantsche Kerk, als bewijs moet doorgaan, dat nergens de invloed van het systema op te merken zijn zoude, zal waarschijnlijk niet ieder toestemmen.
De Schrijver handelt § 8 over de geloofwaardigheid der Bijbelschrijvers. Ware het niet voegzaam geweest, vooraf de echtheid der Bijbelboeken aan te wijzen? Voor de geloofwaardigheid der Schrijvers worden de volgende gronden aangevoerd: 1. Zij zijn niet bedrogen. 2. Zij wilden niet bedriegen. 3. Zij konden niet bedriegen. 4. Zij hebben in geenen deele bedrogen. Als 2 en 3 bewezen zijn, heeft 4 geen betoog noodig: menschen, die niet wilden en niet konden bedriegen, hebben in geenen deele bedrogen - dat is klaar! en even onwedersprekelijk ook, bl. 33, de stelling: Dan moest zich het Mozaïsme in het Christendom oplossen, en al de Israëliten den christus belijden. Ware dit geschied, dan was er thans geene Joodsche Godsdienst meer!
In H. II over God en Gods volmaaktheden handelende, noemt molenaar, § 3, Rede en Openbaring de bronnen dezer kennis, beroept zich op H. I, §§ 2, 3 en 4, en zegt, dat de Rede ons het aanwezen en de eigenschappen van God leert, dat de Openbaring alleen ons zijne namen ontdekt en zijne wijze van bestaan, gelijk ook zijn plan en doel. Zijn Eerw. bewijst het

{==514==} {>>pagina-aanduiding<<}
bestaan van God aldus: Vooreerst merken wij aan, dat de menschelijke ziel eenen aanleg heeft, om het bestaan van God spoedig te erkennen. En dit noemt hij nu het zedelijk bewijs; Rec. meende, dat het zedelijk bewijs voor Gods bestaan geheel iets anders ware. Dit zedelijk bewijs voor Gods bestaan, schrijft hij verder, staat, in de tweede plaats, in betrekking tot het stoffelijk bewijs, daar het minste nadenken over het geschapene het dadelijk zegt, dat er een God is. Welligt zouden dezen en genen onder de leerlingen wel iets meer verlangen in eene Handleiding. Voorts volgt het gewone over Gods eigenschappen en namen.

(Het vervolg en slot hierna.)

Over de Orde der Jezuiten, door R.C. Dallas, Esq. Vrij uit het Engelsch vertaald, en met talrijke Aanteekeningen en Geschiedkundige Ophelderingen verrijkt, door den Schrijver des Werks: ‘Over den geest en de gevolgen der Hervorming, voornamelijk met betrekking tot de ontwikkeling van het Europesche Staatssystema,’ enz. Het Hoogduitsch gevolgd. Iste Deel. Te Deventer, bij J.W. Robijns. 1829. In gr. 8vo. XIV en 283 bl. f 1-90.

Wanneer de Redacteur het aangekondigd werk bij ons ter tafel bragt, om in dit oude Protestantsche Maandschrift vermeld en getoetst te worden, en bedenkelijk op den breeden titel met den vinger wees, fronste zich onwillekeurig bij den eenen het gelaat, terwijl een tweede meesmuilde, deze bekommering, gene verontwaardiging liet blijken. Kortom, de nieuwe gasten (de Esquire dallas, een ijverig voorstander, zoo men zegt, der Anglikaansche Kerk, en de Heer kerz, blijkbaar een Duitsche Katholijk, beiden in naam te onzent niet bekend) werden, als vreemdelingen, zonder goeden pas in Nederland ingeslopen, bij ons met koelheid ontvangen. Uit

{==515==} {>>pagina-aanduiding<<}
de Voorrede van hunnen geleider, die zich almede niet openbaarde, ontrees nieuwe ergernis bij ons wegens de komst dezer uitheemschen, juist in eenen tijd, dat de woelingen en razernij der heethoofden in onze zuidelijke gewesten nog voortduren, of door den vasten aanblik en verklaarden wil des Konings worden ter nedergezet en met vaderlijken ernst beteugeld. (*) Het trok onze aandacht, dat vóór vier jaren, toen men in Engeland twistte over het al of niet emanciperen van Ierland, het voorname stuk in dit boekdeel, dat van dallas, te Londen werd uitgegeven, als tegenschrift tegen een nameloos schotschrift. Al dit zonderlinge en raadselachtige bragt nieuwe vragen en bedenkingen bij ons ter bane, die wij, als invallen onder het lezen, of losse vermoedens, mededeelen, en niet hooger dan bloote gissingen willen hebben aangezien. Deze dacht, op de eene of andere wijze speelde er de loosheid van eenen Jezuit onder, naardien men eenen Ridderlijken Protestant tegen eenen ongenoemden lasteraar der Orde openbaar zag strijden; en hij herinnerde zich ras aan de dagen van ouds, aan het schermen tegen molenwieken en hersenbeelden. Gene beschouwde het boek als eenen Missionaris, uitgezonden, om in de stille binnenkamers, bij onze Pausgezinde Landgenooten en Petitionarissen, den lof der Zonen van loyola en hunne verdiensten, met name in het Onderwijs, boven die van andere Katholijke Geestelijken breed uit te meten; zoodat het welbekende begin der Tristia (of Treurzangen) van den gebannen ovidius hem uit den mond rolde (†).

{==516==} {>>pagina-aanduiding<<}

Ondertusschen, wanneer wij ten laatste en na volbragte lezing ons ter beoordeeling van dit geschrift met ernst ter neder zetteden, vermeerderden, gelijk het veeltijds gaat bij ongewone taak, de zwarigheden van den arbeid, en wisten wij kwalijk, hoe het verslag in te rigten. Voor onszelven konden wij, en voor onze Lezers wilden wij niet verbergen, dat dit boek, met looze drogredekunst, schijn van opregtheid en rijkdom van belezenheid geschreven, voor onkundige en verblinde ijveraars, die ligtgeloovig zich aan woorden hechten en laten opwinden, hoogstgevaarlijk is, of worden kan. Trouwens voor de zoodanigen, die onzen raad met ijzerhard vooroordeel verwerpen en verketteren, schrijven wij niet. Met innig medelijden zien wij op die ongelukkige Medechristenen neder, voor wien zelfs jezus en zijne Gezanten, door alle eeuwen heen ‘het licht der wereld,’ niet mogen schijnen. Nog, waar Jezuiten onder hen gezag en invloed hebben, loopen zij, helaas! aan den eigen leiband, aan welken vóór een drietal eeuwen de Generaal dier Orde, lainez, bij de Kerkvergadering van Trente hen bond. Nog gelden te hunnen aanzien, wat deze van de kudde des Heeren durfde uitstooten, door hem ‘schapen of dieren’ genoemd, ‘die geenerlei rede bezitten, en die alzoo, op geenerlei wijze in staat zichzelven te besturen, door den Paus moeten geweid of geleid worden.’ (*) Anderen, die den prijs gevoelen van verstandige Godsdienstkennis en eigen oordeel, mogen door de lectuur van het twistschrift hunne te ver getrokkene vooringenomenheid tegen de meest gehate Kerkeörde eenigzins leeren matigen. Immers, daar toch die
schijndoode, bezwijmd onder clemens XIV, door pius VII weêr bijgebragt, alreede herleeft, wrokt en woelt, en, in zijnen ouden geest, zoo menigerlei verdeeldheid, twist en onheil op Europeschen bodem stookt, zal deze latere ervarenis genoeg den nadeeligen indruk

{==517==} {>>pagina-aanduiding<<}
uitwisschen van een boek, dat de herstelling der Jezuiten schetst als eene uitnemende weldaad, bovenal voor het Godsdienstig Onderwijs der Jeugd. Voorts brengt de inkleeding zelve van dit werk, in den vorm van een twistschrift tegen een Engelsch, hier te lande onbekend, Pamphlet, en de uitvoerigheid van aanmerkingen, die den tekst menigwerf uit den weg dringen, niet weinig moeite aan, om een geregeld verslag van den inhoud te geven. Men vergenoege zich des met eene hoofdzakelijke aanwijzing van het verhandelde, met achterlating van veel bijwerk, en toevoegsel daarentegen van onzen toets.
In Grootbrittanje, trouwens overal in Europa, waar smaak en beschaving eenen zetel heeft, kent en erkent men de verdiensten van den onsterfelijken Schrijver der Rijksgeschiedenis van Keizer karel V, en herinnert zich daarin ligtelijk de voortreffelijke plaats wegens de Orde der Jezuiten, door robertson met zijne gewone naauwkeurigheid en waarheidsliefde geschetst (*). Daar de stichting dier Maatschappij door ignatius loyola, en hare ordening van Paus paulus III, gedurende des Keizers Regering inviel, gaf zulks den Brit aanleiding tot een breed en duidelijk verslag van de geboorte, het bestuur, de inzettingen, aanleg, werkzaamheden en geest van dat snel opgewassen, over de wereld uitgebreid, en zoo wel in aanzien en rijkdom, als door zijnen invloed vermogend ligchaam van Kerkelijken. Van den eenen kant kenteekent hij de Orde, op gezag der stukken, door hem geraadpleegd, doorgaans met donkere kleuren; maar van den anderen kant verzwijgt hij het goede niet, en laat hij in het bijzonder regt wedervaren aan de verdiensten van het grootste gedeelte der duizendtallen van dat verbazend geheel.
Men bespeurt hieruit, van hoe groot belang ro-
{==518==} {>>pagina-aanduiding<<}
bertson's opgave en uitspraak zij, en bij voortduring blijven zal, bij de beoordeeling der Jezuiten, als menschen op zichzelve (als individus) en geletterde of vermaarde mannen, en van hen, als leden eener Orde, aan den Paus en hunnen Generaal of Hoofden onderhoorig. Onzijdigheid van den Geschiedschrijver noopte hem, uit beide die oogpunten zijn onderwerp te beschouwen, en alzoo het tafereel op te maken. Drift en partijdigheid daarentegen, naar gelange zij tot gunst of ongunst der Societeit gestemd zijn, zullen het beeld eenzijdig aanzien, deszelfs verminking of misvorming elkander te laste leggen, en, gelijk de wereld te veel derwaarts helt, zal men tot uitersten vervallen. Dit brengt ons op het boek terug.
De Heer dallas beschuldigt toch al vroeg zijne wederpartij van uit lasterzucht en met een vijandig oogmerk tegen de Orde der Jezuiten uit robertson alleen datgene te hebben opgenomen, wat deze kwaads van hen getuigd had, met achterlating van den lof, door hem aan het grootste deel der leden terstond daarop toegekend. Ook beweert hij verder, dat de Pamphletist niet vrij bleef van den tekst en de woorden des Geschiedschrijvers verdraaid en tot zijn doel vervalscht te hebben. Ondertusschen zijn onze Engelsche en Duitsche voorvechters der Orde het waarlijk even min ontgaan, in hunnen ijver voor de Maatschappij der Jezuiten, beiden zich eveneens aan robertson te vergrijpen. Alleen met fijnere kunst en geslepenheid zoeken zij tot hun doel te komen, maar schenden daarom niet minder de goede trouw. Nagenoeg vijftig jaren na de uitgave van den karel V veroorlooft zich dallas, met Ridderlijk gezag, voor de Britten zelve, de plaats, waar de Geschiedschrijver van zeer vele beroemde en achtingwaardige Jezuiten spreekt, tegen deszelfs baarblijkelijk oogmerk aan, als eene lofrede der Orde bij te brengen. ‘Vrij uit het Engelsch vertaald,’ en door den uitgever, gelijk de titel zegt, naar ‘het Hoogduitsch gevolgd,’ lezen wij dezelve zoo zeer vervalscht en verwrongen, dat men de handel- en denk-
{==519==} {>>pagina-aanduiding<<}
wijze van robertson daarin bezwaarlijk erkennen mag. Wij wagen het niet, den schuldigen aan dit Jezuitsch bedrog met zekerheid te noemen; wel om te zeggen, dat het der schranderheid van den Heer kerz, waarvan de Voorredenaar spreekt, volkomen waardig is. Immers, zoo weinig als wij den Duitschen Katholijk deszelfs kunde en belezenheid in de zaken, zijne Kerk en de Jezuiten betreffende, mogen betwisten; zoo zeker is het, dat hij
door magtspreuken, spitsvindigheid en drogredenen op verbijsteren toelegt, en, woordenrijk in zijnen ijver, den onbehoedzamen Lezer poogt te misleiden. Om hiervan overtuigd te worden, zou het genoeg zijn, de wijdloopige aanteekening onder bl. 7-14 na te slaan. Daar teekent hij eenen robertson, ‘als vervuld met de domste vooroordeelen tegen de Katholijke Kerk; omdat hij der Anglikaansche geloossbelijdenis was toegedaan!’ Daar wil hij de daden en handelingen der Jezuitenörde uit een geheel verschillend gezigtpunt beschouwd hebben, als die van andere staatkundigen, en loochent, dat ‘in het algemeen een wereldsch doel werkelijk het doel geweest zij van het streven der Orde.’ Daar neemt hij ten laatste, om zijnen uitbundigen lof en hooge gevoelens wegens die Maatschappij van Geestelijken gezag bij te zetten, op nieuw toevlugt tot den beroemden, maar kort te voren door hem mishandelden Geschiedschrijver. Zoo beroept hij zich ten slotte op diens getuigenis wegens het gedrag der Jezuiten, en hunne moeite, beleid en menschelijkheid, ter beschaving der wilden van Paraguay in Amerika; ook waarborgt hij de echtheid zijner aanhaling uit robertson, door over te wijzen op het oorspronkelijke.
1o. Doch, vooreerst, de eigene schuld, waarom men zich wegens den schrijver van het schotschrift te regt beklaagde, valt hier den vleijer der Orde aan te tijgen. Want hij breekt af, waar robertson in één verband aldus vervolgt: ‘Maar in de moeite zelve, welke de Jezuiten, bij dit verdienstelijk werk, zich gaven ten voordeele van het menschelijk geslacht, was de aard

{==520==} {>>pagina-aanduiding<<}
(the genius) en geest hunner Orde, die er zich mede vermengde, zeer zigtbaar. Onbewimpeld zochten zij in Paraguay een onafhankelijk Rijk op te rigten, dat aan hunne Societeit alleen moest onderworpen zijn, en 't welk door de uitmuntendheid van zijne instellingen (of its constitution and policy) naauwelijks missen kon, deszelfs heerschappij over het gansche zuidelijk vasteland van Amerika uit te strekken. Met dat oogmerk,’ enz.
2o. Ten andere, hoe schaamteloos de Duitscher, ondanks zijn overwijzen op het oorspronkelijke, den eenvoudigen stijl der Geschiedenis in eene winderige Lofrede versmeed en tot zijn oogmerk misbruikt heeft, kan de eerste volzin, dien wij alleen zullen aanhalen, bij elk' onbevooroordeelden, beslissen:
Bij robertson staat:	Bij kerz luidt dit:

‘Maar 't is in de nieuwe wereld, dat de Jezuiten hunne begaafdheden op het luisterrijkst (most wonderful) vertoond, en ongemeen veel toegebragt hebben tot het welzijn van het menschelijk geslacht.’	‘Doch bijzonder was Amerika het tooneel, waar alle (NB) Goddelijke en menschelijke deugden der Jezuiten in haren verhevensten en schoonsten glans schitterden.’

Waar zoo de zaak zelve spreekt, en desbegeerigen bij vergelijking der plaatsen met robertson (*) volkomener blijken mag, verstommen wij van verontwaardiging. Voor onszelven en voor onze Lezers zal eenige verademing niet te onpas komen, aleer wij lust gevoelen, en zij geduld hebben, om met ons verslag voort te gaan en te vertoeven bij Schrijvers, die wegens hunne eenzijdige vooringenomenheid, wij zeggen niet met welberoemde Jezuiten, maar met dat Pauselijk corps, de achting verbeurd hebben bij Protestanten en verstandige Katholijken.

(Het vervolg en slot hierna.)


{==521==} {>>pagina-aanduiding<<}

Zamenstel der Christelijke Zedekunde, door Dr. F.V. Reinhard. VIde Deel. Te Deventer en Franeker, bij A.J. van den Sigtenhorst en G. IJpma. 1830. In gr. 8vo. XII en 400 bl. f 4-: Bij Inteek. f 3-:

Alles, wat wij tot lof der vroegere Deelen hebben gezegd, mogen wij met volle ruimte ook op dit Deel toepassen. Het werk van reinhard zelve is genoeg bekend, en bij het veelvuldig gebruik proefhoudend bevonden. De Nederlandsche uitvoering is in volkomene overeenstemming met de waarde van het werk. Verdere aanprijzing is overbodig. Wie nog voor de volgende Deelen den inteekenprijs verkiest te besteden, dien raden wij, hiermede niet te wachten; want het geld besteedt hij voor een werk, dat niet verdrongen zal worden. De oorspronkelijke Hoogduitsche uitgaaf, niet met den bedriegelijken nadruk te verwarren, tot welken de waarde van het boek aanleiding heeft gegeven, is niet voor minder geld verkrijgbaar, dan deze hier aangekondigde vertaling. Dit is met alle vertalingen het geval niet, die meestal in prijs, niet in waarde rijzen; terwijl juist het tegenovergestelde met dit werk plaats heeft.




Geschied- en oordeelkundige Verhandeling over het Leerstelsel van den Franschen Geneesheer Broussais; door G.C.B. Suringar, Doctor in de Genees-, Heel- en Verloskunde, en Stads Geneesheer te Leyden. Bekroond en uitgegeven door de Provinciale Commissie van Geneeskundig Onderzoek en Toevoorzigt in Noord-Holland, enz. Te Amsterdam, bij C.G. Sulpke. 1829. In gr. 8vo. XX en 473 bl. f 4-50.

Gelijk men dikwijls op het eerste gezigt eenen goeden dunk van iemand verkrijgt, zoo kan men zulks ook van deze Verhandeling zeggen. De welgekozene spreuk uit

{==522==} {>>pagina-aanduiding<<}
gaubius heeft iets zoo eigenaardigs en toepasselijks, dat hare keuze aanvankelijk eene gunstige vooringenomenheid met het werk opwekt. Zij herinnert ons aan dien grooten ziektekundige, wiens werk geen zwetsen was, maar het leveren van daadzaken. Dit getuigt het werk, tot welks inleiding deze woorden werden gebezigd, hetwelk reeds zoo veel heeft overleefd, en altijd een gedenkstuk zal blijven ook van Neêrlands roem in de geneeskundige wetenschappen.
De voor ons liggende Verhandeling wordt door eene voorrede ter inleiding voorafgegaan. In deze wordt over het aan den dag brengen van stelsels gesproken. Hoe de meeste stelsels zijn geweest, wordt door een vlug overzigt der geschiedenis aangetoond en door een enkel voorbeeld bevestigd. Dat men de opvolging van de meeste stelsels met een onverschilliger oog zoude aanzien, indien niet de belangen van zoo velen daarbij altijd gevaar liepen, spreekt van zelf; dat wij inzonderheid er meer door getroffen worden, omdat de zwijmelgeest onder ons mede tracht door te dringen, is zeer juist, en zoude den Heer suringar welligt nog meer getroffen hebben, ware hij meer bekend met die klasse van Genees- en Heelkundigen, welke broussais tot hunnen afgod, zijn stelsel tot het non plus ultra van alle geneeskundige wetenschap verheffen.
Het werk in twee deelen gesplitst zijnde, behandelt het eerste, in twee afdeelingen, de beknopte opgaaf der geneeskundige leer van broussais, en de beredeneerde toepassing van deszelfs leerstelsel op de praktijk, of op de geneeskundige ziektebehandeling.
Onder de eerste afdeeling behoort derhalve de geschiedenis van het leerstelsel van broussais in het eerste hoofdstuk vooraf te gaan. Zij wordt in een kort en eenvoudig voorstel afgehandeld. Dit kan zeer wel, omdat de stelselvormer nog leeft, en zijne geschriften nog uitkomen of vervolgd worden. De tijd zal eerst de eindelijke en volledige beslissing kunnen geven, welke echter niet moeijelijk is vooruit te zien. De Heer su-
{==523==} {>>pagina-aanduiding<<}
ringar gedenkt hier te regt en met verdiende onderscheiding aan het werk over de Phlegmasies chroniques, hetwelk verdiende meer gekend en bestudeerd te worden. Wanneer het stelsel van broussais reeds lang zal zijn voorbijgegaan, zal dit werk, door zijne waarde, deszelfs opsteller, als getrouw en scherpzinnig waarnemer, eene blijvende plaats onder de Geneeskundigen verzekeren, en hem tegen eene verguizing waarborgen, welke anders aan stelselmakers maar al te dikwijls te beurt valt, wanneer hun stelsel gevallen is. - Men vindt hier verder kort, maar juist, de vorderingen dezer nieuwe leer in onderscheidene landen beschreven, zoo wel door hare voorstanders, als daartoe betrekkelijke geschriften, bevorderd. Het is zeker, dat de voorzigtigheid en wijze bedachtzaamheid van vele Geneeskundigen de ongeregelde uitbreiding der leer van broussais tegenstand geboden heeft; maar men kan niet ontveinzen, dat zij mede in onze noordelijke gewesten, geruimen tijd, als uit een brandpunt, in veelvuldige rigtingen, zich verspreidende, in korten tijd onder zekere klasse van Geneeskundigen meer kwaad heest gesticht, dan in jaren zal kunnen hersteld worden. De beoordeelaar van het werk van waitz (Letterlievend Maandschrift, 1830, No. 2, bl. 41) heeft dit zeer juist beoordeeld en aangewezen; en de verspreiding van eene toomelooze bloedwoede tot in de Oost-Indische
bezittingen toont, hoe de gevolgen van verkeerde leerwijze en beredeneerde toepassing niet binnen de enge grenzen van het leervertrek of de klinische zaal verblijven; terwijl nog na jaren de gevolgen van zulk eene leer- en handelwijze bespeurd worden.
Het eerste hoofdstuk behelst dan de geschiedenis van het leerstelsel van eenen man, berucht geworden door zijne niet altijd nieuwe, echter als nieuw opgegevene stellingen. De wijze van ontwikkeling wordt opgegeven, de weg tot verdere volmaking juist aangewezen, de bronnen tot nader onderzoek met ruimte opgenoemd. De voortgang in ons vaderland wordt mede niet voorbijgezien; en wanneer wij een' der Redacteurs van het Physiologisch Tijdschrift

{==524==} {>>pagina-aanduiding<<}
(indien het iets kon baten) al niet toestemmen, dat alle licht, hetwelk ons armen thans in de Geneeskunde mag bestralen, uit Frankrijk, als de eenige lichtende bron, komt, er zullen evenwel slechts weinigen worden gevonden, welke het stelsel van broussais niet kennen; terwijl verre de meesten het weten te waarderen, waar het te pas komt. Het is echter iets anders, voorgelicht zijnde, een bedaard onderzoek in het werk te stellen; geheel iets anders, met de fakkel in de hand onbesuisd daar henen te rennen en de vonken wild in het ronde te zwaaijen.
In het tweede hoofdstuk wordt dit onderzoek verder voortgezet en met scherpzinnigheid vervolgd. De schijnbare eenvoudigheid, de gemakkelijke uitoefening der Geneeskunde, - ziedaar zoo vele aanlokselen. Maar, wanneer wordt de Arts eenvoudig? Eerst na jaren van oefening en ondervinding, waarbij echter de uitoefening der Geneeskunde niet gemakkelijker wordt. Die leer moet verdacht worden, welke vooral om derzelver gemakkelijkheid de jonge verstanden bekoort. Het is geheel iets anders, aan het ziekbed met eenvoudige middelen werkzaam te zijn, daarin de natuur te volgen, of niet meer te weten, wanneer bloedonttrekkingen en verweekende middelen (les emolliens) het hunne gedaan hebben en niets verder vermogen. Ook is het eenzijdig oordeel der Hospitaalärtsen, en die dikwijls geene verdere praktijk hebben, te wantrouwen. Zij behandelen slechts een klein gedeelte lijders, van zekeren leeftijd, wanneer de natuur vele misgrepen kan verduren; maar zij worden te driester, wanneer de omstandigheden voor het stelsel zoo gunstig zijn, als uit bl. 33 en verv. beschreven is. Een zonderling verschijnsel zal het echter altijd blijven, dat in 25 jaren te Berlijn geene bloedzuigers gebruikt zijn, en daarna in den tijd van negen jaren 72502. Wanneer stierven de meesten, of herstelde het grootste getal?
Naam en vorm der leer zijn nu het onderwerp van het derde hoofdstuk; waaruit men met regt kan opmaken, dat, wat de naamgeving betreft, die van broussais,

{==525==} {>>pagina-aanduiding<<}
gelijk alle voorafgaande, de Geneeskunde nog geen' stap nader aan de waarheid heeft gebragt. Rigtig is het ook, dat, omtrent den vorm, zijne Propositiën altijd verre achter zullen staan bij de Aphorismi van boerhaave en stoll. Het is geheel iets anders, eene aphoristische schrijfwijze aan te nemen, en aphorismi te schrijven. Het ware te wenschen, dat het duistere, hetwelk thans nog vele der stellingen van broussais aankleeft, door den tijd zoo veel mogt opgehelderd worden, als eene naauwkeurige lezing der Aphorismi van stoll opheldering geeft. Vele denkbeelden van den dag, slechts anders uitgedost, worden daar toch reeds gelezen. Doch het is zoo zoet, de ondervinding van vroegeren in den chaos van het absolute der ontologie te dompelen, terwijl de bellen op het water somwijlen voor eenige oogenblikken toch fraai glinsteren!
Het vierde hoofdstuk is toegewijd aan de mededeeling der natuurkundige stellingen. Het ware beter geweest, deze, zoo al niet met stilzwijgen voorbij te gaan, althans afzonderlijk te doen drukken. Wie de Fransche taal kundig is, leest ze liever in het oorspronkelijke, en voor alsnog zijn de stellingen van broussais geene leiddraden voor de genen, welke de vereischte wetenschappelijke voorbereiding en opleiding missen. Dezulken behooren ze even min te kennen, als andere twistappels; en die betere opvoeding heeft gehad, verstaat Fransch. Het werk van den Heer suringar ware goedkooper geworden, had meer algemeen nut gesticht, en derhalve beter doel getroffen; want inzonderheid behoorden de plattelands-Practici en het meerderdeel van de Officieren van Gezondheid zich dit werk aan te schaffen. In eene korte overweging wordt het bekende over deze stellingen bijeengebragt, der scherpzinnigheid van den steller hulde gedaan, sommige tegenwerpingen opgegeven, om dan verder (bl. 76-110) met de ziektekundige stellingen te vervolgen. Van bl. 111-131 houdt de Heer suringar zich bezig met eenige der stellingen van broussais nader te overwegen. Teregt wordt aangemerkt, dat de

{==526==} {>>pagina-aanduiding<<}
algemeene Ziektekunde in Frankrijk niet genoeg gewaardeerd wordt, waarop echter chomel en anderen eene loffelijke uitzondering maken. Grondzuil van de Geneeskunde, door gaubius op de hechtste grondslagen gevestigd, verdient zij dit allezins, en wordt in Duitschland, Engeland en het noordelijk gedeelte van ons land niet voorbijgezien, maar behoorlijk gehandhaafd. De crises en metastases worden met eenige uitvoerigheid overwogen; waarbij men ontwaart, dat deze belangrijke stukken door broussais even min zijn beslist, als door één' zijner voorgangeren. Een afdoend gevoelen is voor bijna onmogelijk te houden, en waartoe zou het ook dienen? Het is hoogst waarschijnlijk, dat de metastases, door verschillende organen bezorgd, langs meer dan éénen weg kunnen geschieden, en derhalve op verschillende wijze. Verwaandheid alleen kan over het een of ander gevoelen uit de hoogte beslissen, met een' medelijdenden glimlach op andersdenkenden nederzien, of zich met een minachtend schouderophalen tegen hen over plaatsen.
Zeker zijn prikkeling en ontsteking geene woorden van gelijke beteekenis. Daar het moeijelijk is, de scheiding tusschen beiden aan te wijzen, zullen vooral de napraters, die veel spreken, maar weinig denken, het gemakkelijker vinden, alles onder ééne rubriek te brengen, om slechts één geloof, ééne geneeswijze te hebben. Broussais, ofschoon niet altijd even duidelijk, maakt echter eene voldoende onderscheiding.
In het vijfde hoofdstuk zal de leer van broussais met vroegere geneeskundige leerstelsels vergeleken worden. Wanneer de Heer suringar, om te groote uitvoerigheid, de vroeger voorgestelde denkbeelden niet zal behandelen, doet hij wèl; maar het stelsel van broussais moet niet enkel als een uitvloeisel der Brownsche school beschouwd worden. Het heeft vele overeenkomst met haar; maar het rust op andere beginsels. Belangrijk is de vergelijking der stellingen van broussais met hetgeen door pujol, prost en bichat

{==527==} {>>pagina-aanduiding<<}
werd geschreven; inzonderheid verdient het aangehaalde uit prost alle aandacht.
Men ziet meermalen twee menschen hetzelfde denkbeeld voorstellen, bijna dezelfde uitdrukkingen bezigen; maar hier gaat de overeenkomst zonder eenige kennis te verre. Wat er van zij, die broussais eere wil geven, moet ook prost lof toezwaaijen. Prost verdient eene plaats onder degenen, welke met zoo veel regt de aandacht bij de buiksingewanden bepalen.
Prost mogt van dezen arbeid zeggen: il est horriblement dégoutant, mais il donnera un jour des fondemens inébranlables à la médecine! Die dag is zeker nog verre af; welligt breekt hij nimmer aan. Deze weg is evenwel de zekerste, om in het voorportaal te geraken, waar een niet te overklimmen muur het inwendige der natuur voor den mensch ontoegankelijk maakt. Haller heeft dit reeds van dien drempel de natuuronderzoekers toegeroepen.
Omtrent de oorspronkelijkheid van broussais is het genoeg, dat hij zelf zich oorspronkelijk verklaart. Hij is het niet, evenmin als brown, wanneer zij vergeten, wat elk voor zich aan cullen en pinel te danken heeft. Dewijl de leer der Contrastimulisten vooralsnog geene vorderingen bij ons schijnt te maken, weiden wij niet uit over hare overeenkomst met die van broussais, en waarin zij verschilt. Dit alleen schijnen brown en rasori met elkander gemeen te hebben, dat zij de krachten der natuur verkrachten!
In de tweede afdeeling gaat de Schrijver over tot de beredeneerde toepassing van het leerstelsel van broussais op de geneeskundige ziektebehandeling, en houdt in het eerste hoofdstuk zich bezig met eene opgaaf of vertaling van de korte stellingen, in welke de voorschriften van broussais omtrent de algemeene en bijzondere genezingsleer vervat zijn. Deze (bl. 161-212), als hier slechts ingelascht zijnde en meermalen en elders beoordeeld, worden hier niet verder vermeld; terwijl in het tweede hoofdstuk eene nadere beredeneerde opgaaf

{==528==} {>>pagina-aanduiding<<}
van de therapeutische leer van broussais zal volgen. Hieraan besteedt de Schrijver bl. 213-243, en is dit meer eene rangschikking van hetgeen in de voorstellingen dooreen wordt ontmoet, dan wel nog beoordeeling, welke ook eerst later zal volgen, gelijk de Schrijver opzettelijk vermeldt, bl. 213. Dit hoofdstuk schijnt oorspronkelijk bestemd geweest te zijn, om in eene geregelde volgorde voor te stellen, hetgeen door den onderzoeker hier en daar moest opgespoord worden; terwijl ook tot de invoeging der stellingen eerst later besloten is. Jammer, dat door deze invoeging het boek zoo kostbaar is geworden!
(Het vervolg en slot hierna.)




Lessen over de Algebra of Stelkunst, bevattende eene korte en duidelijke ontvouwing van de voornaamste grondregels dezer wetenschap, met derzelver toepassing op onderscheidene zaken in het dagelijksche leven voorkomende, de beide Driehoeksmetingen, de berekening van de Kegelsneden en andere kromme lijnen, van de aantrekkingskracht, beweging, enz., benevens eene schets der Differentiaal-, Integraal- en Variatierekening; ten gebruike van het klassikale en bijzondere Onderwijs opgesteld, door C. Amelse. Te Leyden, bij S. en J. Luchtmans. 1829. In gr. 8vo. XVI en 644 bl. f 6-50.

Kunstenaarsliefde voor hun werk is zoo goed als een spreekwoord. Een man, die zich op eenigen arbeid lang heeft toegelegd, begint daarin veel meer te zien, dan ongeoefende oogen bespeuren, en, paart hij rede aan ervaring, ras te theoriseren, na te denken over werkingen en middelen, en vooral het gewigt in te zien van tallooze kleinere bijzonderheden, waarvan een goede uitslag zoo zeer afhangt. Is hij daarbij een wezenlijk bekwaam mensch, van gezond oordeel en schrandere opmerkzaam-
{==529==} {>>pagina-aanduiding<<}
heid, zoo begint zijne manier, zijne methode, zijn stelsel, na vele verbeteringen ondergaan te hebben, allengs eene kracht, eene rijpheid te vertoonen, die hem ten laatste inneemt, met bewondering vervult, doet gelooven, dat hij inderdaad op den weg naar volmaaktheid is gekomen.
Een onderwijzer is eene soort van kunstenaar. IJver en zucht voor het goede zijn bij hem eervolle drijfveren. Maar, terwijl zij hem ondersteunen bij den arbeid, strekken zij in 't bijzonder om hem verliefd te maken op de middelen, die hij bij voorkeur bezigt. Ondervinding is een vermogen van onschatbare waarde, voor wie er gebruik van weet te maken tot eigen onderrigt. Wanneer dan een leermeester eenige ondervinding heeft verkregen, en, zonder van stonden aan slaafs aan eenige leerwijze gehecht te zijn, echter den hem eigenen, meest gemakkelijken trant van onderwijs heeft weten te wijzigen, te verbeteren en te volmaken, tot dat hij nu met zekere vastheid durft voortgaan, en de uitkomst van zijn streven in menige aangename vrucht bekroond ziet; zoo volgt, bij een man van oordeel, dat theoriseren, waarvan wij boven spreken, als van zelf, met al de gevolgen van dien: opmerken van gewigtige bijzonderheden, hoogschatten van den uitslag, verlangen om het goede aan anderen bekend te maken, en - uitgeven van een boek.
Aan deze zoo onschuldige liefde voor zijn troetelkind hebben wij menige goede werken te danken, en onder deze stellen wij gaarne het werk van den Heer amelse over de Algebra. Amelse is geen beginner, die als met een nieuw stelsel van leerwijze zijne intrede doet, of die onder de menigte bestaande leerboeken niet één kan vinden, voor zijne hoogere vlugt geschikt, en die daarom zijne onbekookte verzameling vooruitzet; maar een man van vele jaren ondervinding in het onderwijs, van wien men kan zeggen, dat nu zijn tijd is gekomen, dat hij een leerboek ter wereld brengt. Zijne medeönderwijzers mogen het derhalve hun onderzoek niet onwaardig rekenen, en zullen ons dank weten voor de mededeeling van het volgende verslag.

{==530==} {>>pagina-aanduiding<<}

Het werk is verdeeld in een groot aantal afzonderlijke lessen, ieder eene verklaring behelzende, door een of meer geschikte voorbeelden opgehelderd, of door bewijs gevolgd, als het eene stelling betreft, die aan het hoofd is geplaatst. De les eindigt met de opgave van een genoegzaam getal voorbeelden, om door den leerling, onder geleide van zijnen meester, te worden uitgewerkt. Want de bedoeling zijnde, een' leiddraad voor het onderwijs te verschaffen, niet eene proeve om algebraïsche kennis door lectuur en eigene oefening mede te deelen, is de Schrijver aan dit zijn beginsel getrouw gebleven bij de uitvoering, zich dus vergenoegende, zoodanige inlichtingen op ieder punt bij te brengen, als in de hand van niet geheel onervarenen in het vak van onderwijs toereikende zullen bevonden worden. Men treft er niet aan redeneringen met den lezer, maar hier en daar een woord van teregtwijzing voor den leermeester. Hoofdverdeeling en onderdeelen zijn er niet, maar ééne doorloopende afscheiding in lessen, zelfs niet gevolgd enkel naar de voornamere grensscheidingen der Algebra; het getal der lessen ware dan veel geringer geweest; maar ieder gedeelte is veelal in verscheidene lessen gesplitst. Dit schijnt opzettelijk gedaan, om bij ieder stuk het gemakkelijkste van het moeijelijkere af te zonderen, en vele rustpunten bij het leeren te verschaffen; ook welligt, om, zonder schijn van het verband te breken, ieder' meester in staat te stellen, hier of daar eene les over te slaan, als hij het dienstig oordeelt. Onderwijzers zullen het gemak hiervan op prijs stellen. Het beginsel is ook niet te ver getrokken, en de splitsing zeer gelukkig uitgevallen.
In de rangschikking zijner onderwerpen (de orde van behandeling) is aan ieder' Schrijver over Algebra veel ter keuze overgelaten, en het zal altijd bezwaarlijk zijn, op dit punt alle smaken te bevredigen. Men vindt hier, wat de eerste bewerkingen betreft, de gewone regels tot de breuken ingesloten, en daarop de vergelijkingen met eene en meer onbekenden. De beschouwing van de twee-
{==531==} {>>pagina-aanduiding<<}
de magtsvergelijking wijst aan de noodzakelijkheid der worteltrekking, die te dezer plaatse wordt ingevoegd; waarna de gevallen der tweede magtsvergelijking, en de voornaamste eigenschappen en regels worden opgegeven.
Hier wordt dit onderwerp afgebroken, ofschoon de getalmerken der lessen voortgaan, en gevolgd door eene beschouwing der eigenschappen van getallen, beginnende met de definitie van getal zelf, en opklimmende tot de denkbeelden van reden, evenredigheid, reeksen, verhefsing van het binomium tot hoogere magten; waarbij nog verscheidene merkwaardigheden in getallen, als eerstgetallen, polygonaalgetallen enz., eene plaats verkrijgen, en tot besluit een verslag van zoogenaamde verschikkingen, zelfs van de berekening van kansen, wordt gegeven.
Alsdan wordt het algebraïsche hervat, en eenige voorname punten van onbepaalde analysis behandeld, alsmede het voornaamste uit de hoogere magtsvergelijkingen, met oordeel gekozen, op dezelfde beknopte wijze voorgedragen. Dit eindigt met de leer der logarithmen, en de uitdrukking derzelve ook door oneindige reeksen.
Hiermede zoude het eigenlijk genoemde algebraïsche gedeelte afgehandeld zijn. Het overige is of driehoeksmeting, of toepassing van algebra op hoogere meetkunde, en differentiaalrekening. Deze toevoeging aan een werk, tot opschrift voerende, Lessen over de Algebra, en uitmakende daarvan de kleinere helft, is eene nieuwigheid, door den Schrijver in zijn Berigt aldus verklaard: ‘Overigens hebben wij getracht, ten einde de leerling voor de Algebra geene verzameling van boeken zoude noodig hebben zich aan te schaffen, de voornaamste grondregels dezer wetenschap in één boekdeel te bevatten, waartoe wij, zulks eene behoefte van de tegenwoordige tijdsomstandigheden zijnde, ook de toepassing op de beide Driehoeksmetingen hebben gerekend te behooren, hebbende wij eindelijk volledigheidshalve ook de theorie der Kegelsneden, en eene schets der Differentiaal-, Integraal- en Variatierekening daar-
{==532==} {>>pagina-aanduiding<<}
bij gevoegd.’ (Bladz. IX.) Hiertegen zoude misschien kunnen ingebragt worden, dat het geene onredelijk groote verzameling van boeken mag heeten, als men er één over Algebra, één over Algebra op Meetkunde toegepast, en één over Differentiaalrekening bezit. Dan, een Schrijver mag zekerlijk in één deel bijeenzamelen wat hij wil, gelijk ook de Lezer vrijheid heeft af te breken wáár hij wil. Het komt op hetzelfde neêr, of men weglaat de helft van een enkel deel, dan of men weglaat de volgende deelen uit eene verzameling. Maar het onderscheid is, dat men in het laatste geval niet meer koopt, dan men verbruikt.
Dat gedeelte dan, niet elders in dergelijke werken aan te treffen, is wederom eene zeer doelmatige keuze uit de eigenschappen van sinussen enz., benevens de voorstellen en vraagstukken uit de vlakke en bolvormige driehoeksmeting. De formulen zijn bewerkt naar een' bekenden, en voor goed erkenden, trant, die iedere oplossing regtstreeks afleidt uit eenige meetkundige eigenschappen, met behulp van eenvoudige algebraïsche substitutiën. De kortste weg voor het bewijs, ofschoon niet altijd de kortste of gemakkelijkste voor het gebruik; als b.v. in het geval van de drie bekende zijden. Of echter de zamenstelling der figuren, en vooral de aanwijzing door S, C, Sc, Cc, in plaats van de zoo gebruikelijke en sprekende verkortingen Sin., Cos., Sec., Cosec., zal behagen, twijfelen wij zeer. Een en ander schijnt met overleg geschied; of het gelukkig is, zal moeten blijken.
Het geheel eindigt met een verslag der differentiaalrekening, gevolgd naar den Hoogleeraar de gelder, zoo ver als het werk van laatstgemelden strekt, met de integraalrekening toegepast op de voorname vraagstukken betreffende de kegelsneden en andere kromme lijnen, en laatstelijk regels en voorbeelden uit de variatierekening getrokken.
Werken over de beginselen der Algebra hebben zich in latere jaren zeer onder ons vermenigvuldigd. Had de Heer amelse ons gevraagd, of het noodig was, eene

{==533==} {>>pagina-aanduiding<<}
nieuwe handleiding te vervaardigen, wij zouden gezegd hebben, noodig niet. Maar wij leven in een' tijd, dat geleerde zoo wel als stoffelijke fabrikaten in oneindig getal en verscheidenheid worden ten toon gespreid en overal verkrijgbaar gesteld; zoodat het schijnt, alsof het grondbeginsel, dat er tusschen debiet en vertier eenige verhouding moet bestaan, geheel verouderd en valsch geworden is. Venema en van campen zijn nog niet vergeten, en de laatste, wat zijne verzameling van voorstellen betreft, verdient het ook niet; dan bangma, nieuwenhuis, prinsen, de gelder, van bemmelen, allen dezelfde Algebra behandelende, en ieder reden hebbende, om zijne voordragt te houden, als bevattende iets nieuws of meer doelmatigs. Het is, gelooven wij, een goed teeken van den toestand ook van dit gedeelte van onderwijs in ons land, alhoewel het ook geen zekere waarborg is van trapswijze verbeteringen in het onderwijs van dit gedeelte. Wij doen alleen opmerken, als eene daadzaak, uit die verscheidenheid van leerboeken op te maken, dat ook op dit punt, de beste methode van Algebra te onderwijzen, geleerden en deskundigen het niet eens zijn. Wij zullen ons wel wachten, bovengenoemde Schrijvers of hunne werken in vergelijking te brengen, of aan eenige beoordeeling te denken; daar het niets anders zoude zijn dan ééne opinie meer gevoegd bij de uiteenloopende opiniën van menschen, allen bevoegd om er over te oordeelen.
Wij zouden er veeleer de bevestiging in zoeken van het alom opgemerkte, doch vaak te ras vergetene, dat de manier van onderwijs veel van den man afhangt, en wat in handen van den een' goed gelukt en de gewenschte vrucht oplevert, onvruchtbaar blijft in handen van een' ander', die echter misschien hetzelfde doel zou bereiken door geheel andere manieren. Doch wij zouden er een gevolg uit trekken, dat eenigzins inloopt tegen zekere heerschende begrippen van den tegenwoordigen tijd. Er bestaat thans ongetwijfeld eene sterke neiging, om aan

{==534==} {>>pagina-aanduiding<<}
den invloed van onderwijs te veel toe te schrijven. Dat het opkomend geslacht deszelss wending van geest daaraan geheel te danken heeft, dat de beschaving der natie op het onderwijs ten eenemale berust, hooren wij gedurig in die gepaste aanspraken bij jaarlijksche verslagen, openbare examens enz., alwaar het dan ook, zoo al niet gepast, ten minste zeer natuurlijk en schadeloos is. Maar er zijn toch meer oorzaken, en die zeer krachtig op het tegenwoordig geslacht werken, dan alleen de verbetering der scholen. Het element, waarin men leeft, de denkwijzen der menschen, die ons omringen, de voorwerpen, die wij dagelijks zien, de toon, die om ons heerscht, en de klanken van den tijd, die ons in de ooren vloeijen zonder dat wij er naar zoeken, zijn zoo vele oorzaken, die iederen mensch maken tot hetgeen hij is, of wat zijne gesteldheid van geest hem in die omstandigheden toelaat te worden, en die meer afdoen, dan bij wien hij op school is geweest, en door welke methode hij onderwezen is. Het zou eene vraag zijn om voor te stellen: of de inrigting der scholen wel zooveel invloeds heeft gehad op den toon en de denkwijze van onzen tijd, als de heerschende toon en denkwijze zelve van onzen tijd gehad hebben op de inrigting der scholen; en wij zouden het antwoord met belangstelling te gemoet zien. Inmiddels, hoe meer verschillende leerboeken, misschien, hoe beter; al ware het maar om tegen te gaan dien geest van overheersching, die vooral in onderwijs, waar dezelfde uitkomst langs zoo verschillende wegen kan gevonden worden, nutteloos en ongepast moet voorkomen; om het begrip te weren, dat zekere methoden, omdat zij veel afdoen, daarom alles afdoen; en om aan te kweeken dat verlichte beginsel van vrije mededinging, zoo bij uitstek voegende in eene kunst, die niet op stoffelijke dingen, maar op denkende wezens wordt uitgeoefend. Vermaardheid moet daar het loon zijn van ijverige belangstelling en vrije beschikking over alle
wettige middelen, niet een zegel door eenig toevoorzigt gehecht aan gekeurden arbeid.

{==535==} {>>pagina-aanduiding<<}

Het is voor ons, Noordnederlanders, wel ongelukkig, dat de vraag over de vrijheid van het onderwijs ooit eene politieke zijde heeft verkregen, die haar inderdaad eene geheel andere vraag heeft doen worden, dan zij bij ons ware geweest. Als, helaas! de noodzakelijkheid eener tusschenkomst van het bestuur niet bestond, ter wering van vreemden invloed van een' nadeeligen aard, wij onder ons zouden rustig de vraag behandelen, aangaande het al of niet noodzakelijke van die verordeningen, reglementen, inspectiën, vergelijkende examens betreffende het onderwijs, het geliefkoosde stelsel van den dag, dat zoo zeer aller bewondering opwekt; zonder dat nog ooit, zoo ver wij ons herinneren, de tegenovergestelde zijde van de vraag bij ons vrijmoedig en bedaard is bepleit geworden. Het is geene nieuwe opmerking, dat het schoolwezen, te voren onder de weinige vrije bedrijven van het oude stelsel, thans tot een gild is verheven, bij het wegvallen van alle de overige; met zich voerende eenige der voordeelen van het gildenstelsel, maar ook alle deszelfs nadeelen. Het personeel en het sinantiëel zijn daardoor grootelijks verbeterd: dit is, en wij voegen er nadrukkelijk bij, dit was altijd de gunstige zijde der gilden, en werd welligt te weinig bedacht bij hunne omverwerping. Doch het rijk van keuren, regels, gestempelde modellen vertoont zich in vollen luister, en zou, als men er niet aan dacht, alle oorspronkelijkheid onderdrukken. Een pestalozzi, lancaster, owen, jacotot zullen nooit tieren onder Schoolcommissiën. Het is waar, die vernuftige ontwerpers bieden ons wel eens hersenschimmen aan; dit is het geval bij de meeste uitvindingen; maar het al te weelderige en zwakke wordt afgesnoeid, of valt van zelf ter neder, en altoos blijkt het voor aller oogen, dat het eene vrije, niet werktuigelijke kunst is. Liefst geen geprivilegieerde leermethode, even min als geprivilegieerd steencement. De loffelijke
naijver der leermeesters, benevens het belang der ouders, eene vrije drukpers, en eene algemeene geneigdheid om dergelijke on-
{==536==} {>>pagina-aanduiding<<}
derwerpen openlijk en vrijmoedig te behandelen, gaan zeer ver ter wering van alle ergerlijke misbruiken, of ter voorkoming van achteruitgang en verval, en ware deugdelijkheid van methode verrigt het overige. Eervol is de bezorgdheid van Koning, bestuurders en ingezetenen in deze aangelegenheid; doch laat men er zich niet te veel over bekommeren, als niet alles naar één model is uitgesneden. Wij voor ons mogen gaarne iets eigendommelijks bespeuren, ja zijn er niet tegen, in eenige dingen, eene gewestelijke, stedelijke kleur te zien. Al zouden wij hooren van zeer afwijkende beginsels van onderwijs in Noorden of Zuiden aangenomen, wij zouden de proefneming en vergelijking eene wenschelijke zaak noemen, en inmiddels geenszins verwonderd staan, als wij uit beiden even bekwame, kundige lieden zagen te voorschijn komen. Ne poussez pas le poivre jusqu'au fanatisme, zeide de kok; zoo zeggen ook wij: dweep met niets, met onderwijs noch met peper!




Lexicon propriorum et inde derivatorum nominum principum poëtarum Latinorum, cura G. Dorn Seiffen, Phil. Theor. Mag. caet. Traj. ad Rhen apud J. van Schoonhoven. 8vo. pp. IV, 428. f 3-:

De geleerde en ijverige dorn seiffen, Prorector aan de Latijnsche Scholen te Utrecht, is, door zijne vertalingen en het schrijven van nuttige boeken voor de Latijnsche scholen, te bekend, dan dat wij iets tot zijnen lof in deze opzigten behoeven te zeggen. Vóór twintig jaren reeds gaf hij een Onomasticum poëticum in het licht. Daar hetzelve nu uitverkocht was, wilde de Boekverkooper het herdrukken. De Schrijver maakte van het vorige Onomasticum het tegenwoordige Lexicon, hetwelk eene aanwinst is voor het onderwijs der jeugd. Hetzelve bevat, gelijk de titel, schoon in min duidelijke en fraaije woorden, zegt, de eigennamen en de daarvan afgeleide woorden, voorkomende bij de voornaamste Latijnsche Dichters. Deze Dichters zijn horatius, virgilius, ovidius, catullus, tibullus en propertius. Men vindt hier dus eene verklaring van het

{==537==} {>>pagina-aanduiding<<}
geschied-, fabel-, aardrijks en sterrekundige, hetwelk bij die Dichters voorkomt. De Schrijver heeft de beste uitgaven dier Aucteuren gebruikt, de zaken zoo kort en duidelijk, als hem mogelijk was, uitgelegd, en aan den voet van vele bladzijden niet onbelangrijke aanmerkingen over verschillende eigennamen geplaatst. Het is geene geringe aanbeveling van dit Lexicon, dat de quantiteit boven de woorden geteekend is. Enkele drukfeilen zijn in deze teekenen ingeslopen. Dit is waarlijk moeijelijk te vermijden, als men de teekens - ◡ in aanmerking neemt. Zoo staat er, om dit slechts te noemen, Ve
{== afbeelding 	==} {>>afbeelding<<}
    
tus in plaats van Ve
{== afbeelding 	==} {>>afbeelding<<}
    
tus, Chremes, Chre
{== afbeelding 	==} {>>afbeelding<<}
    
tis in plaats van Chre
{== afbeelding 	==} {>>afbeelding<<}
    
tis. Ook zijn den Schrijver hier en daar enkele onnaauwkeurigheden ontsnapt. Zoo moet men pag. 72, in de noot, in plaats van Tarquinii Prisci lezen Superbi. Pag. 94. Ceres elaborata, moet zijn laborata. - Wij houden het daarvoor, dat dit Woordenboek met vrucht door jongelieden kan gebruikt worden. Druk en letter zijn te prijzen.





Schets van de beknopte Geschiedenis der Nederlandsche Letterkunde van den Hoogleeraar Siegenbeek, door N. Anslijn, Nz. Met een Voorberigt van bovengemelden Hoogleeraar. Te Haarlem, bij de Erven F. Bohn. In 8vo. IV en 92 bl. f :-40.

De Heer anslijn heeft, op aanraden van Prof. siegenbeek, een uittreksel gemaakt uit des gemelden Hoogleeraars Beknopte Geschiedenis onzer Letterkunde. De Prof. betuigt in zijne voorrede, dat anslijn zich van deze taak op eene wijze gekweten heeft, die aan zijne verwachting ten volle beantwoordde. Dit, en hetgeen de Heer siegenbeek verder tot aanprijzing van dit werkje zegt, geeft ons genoegzame redenen, om te gelooven, dat het een zeer nuttig schoolboek kan zijn, en wij wenschen van harte, dat het dienen moge, om bij onderwijzers en leerlingen de kennis onzer vaderlandsche taal en letterkunde meer en meer te verspreiden, en alzoo de zucht tot hare beoefening hoe langs hoe sterker bij hen op te wekken.


{==538==} {>>pagina-aanduiding<<}

Mijne Lotgevallen en Reizen in de Barbarijsche Roofstaten. Uit het Italiaansch van Filippo Pananti. In II Deelen. Te Leeuwarden, bij Steenbergen van Goor. 1830. In gr. 8vo. Te zamen XX en 667 bl. f 5-80.

Even als eigenbelang en zucht tot gewin voor de voldoening onzer overige behoeften, wenschen en lusten zorgen, zoo doen zij dit, door middel van den boekhandel, ook voor onze nieuws- en weetgierigheid. Sedert de Franschen ondernomen hebben op de Algiersche kust te landen, en dezelve met hunne troepen overstroomen en van hare schatten ontdoen, hebben de heeren boekverkoopers zich bevlijtigd, ons met de noodige kundigheden omtrent dat vreemde land, gelijk wat vroeger, bij den Russisch Turkschen oorlog, omtrent laatstgenoemde natie en de streken door haar bewoond, rijkelijk te voorzien. En loopen deze berigten ook al eens in elkander, en daarbij tevens tamelijk ver uit elkander, men zie dit vrij als overvloed en des te betere gelegenheid aan, om zich het beste aan te schaffen. Zoo komt er, b.v., in het pas gegevene, opzettelijk vervaardigde stukje over Algiers, en van de eene zijde in van kampen's Afrika (misschien minder eene vrucht der tijdsomstandigheden), van de andere in de Schetsen der Turksche Zeden, natuurlijk veel voor, wat wij ook hier vinden, en verschillen zij tevens wel eens in hunne opgaven.
Het onderhavige werk heeft den vorm eener reize, en schijnt ook ten deele wezenlijke lotgevallen van den met name genoemden Schrijver te verhalen. Ondertusschen blijft er ons omtrent den man veel bedekt, dat wij misschien van elders moesten weten, maar dat Recensent, der Italiaansche letterkunde min magtig, nog niet is ter ooren gekomen; zoo als, wat pananti in Engeland was en deed, of en hoe hij vroeger op de Barbarijsche kusten was geweest, enz. Het verhaal vormt overigens bijna enkel eene inleiding en slot; terwijl het ligchaam des werks uit berigten is zamengesteld, die wij hopen, dat op de plaats zelve verzameld, althans onderzocht zijn. De Schrijver is nog al mild met wel eens overtollige geleerdheid en andere sieraden van den stijl, die echter levendig is en aangenaam leest.
Wij zullen onze lezers met den man, die genomen en slaaf

{==539==} {>>pagina-aanduiding<<}
gemaakt, doch gelukkig straks weêr ontslagen werd, niet verder bezig houden, maar liever het een en ander uit het boek overnemen, dat niet slechts deszelfs rijkdom en verscheidenheid, maar ligt ook belangrijkheid, in weerwil van het reeds ontvangene, kan doen zien.
‘Het eigenlijke grondgebied van Algiers strekt zich niet verder dan vier dagreizen van de stad uit. Daar gekomen, vindt men omzwervende volksstammen, die slechts schatting betalen.’
‘Dewijl de Algerijnen geene bruggen hebben en nooit de wegen banen, is het reizen in hun land zeer ongemakkelijk.’
‘De gansche rijkom der Bedouïnen bestaat in hunne kudden. - Zelden slagten zij beesten, maar vergenoegen zich met de wol en melk. - De vrouwen zorgen voor de bijenen zijdeteelt: zij weven ook linnen en meer andere stoffen, maar op ramen, welke zij, onder hare tenten, in de lengte uitspannen; waarbij zij zich van geene spoelen, maar enkel van de vingers bedienen. Zij arbeiden met groote vlijt, en behoeven hierin voor penélopé, andromache en voor de Romeinsche matronen uit den ouden tijd niet onder te doen. Ook gaan zij nog, even als eertijds de dochters van juda (?) elken avond naar afgelegene putten, om water voor het huisgezin en voor de kameelen te scheppen; maar zij zijn niet zoo gedienstig als dina (?), want zoodra een vreemdeling nadert, laten zij haren sluijer vallen en bedekken het gezigt, gelijk rebekka deed op het zien van den jongen izaäk.’
‘Over het algemeen beschouwt de huisheer de bediening der gasten als zijnen bijzonderen pligt; en dewijl het gebruik medebrengt, dat men in deze streken blootsvoets of enkel op zolen gaat, geeft hij aanstonds bevel, den vreemdelingen de voeten te wasschen. Vervolgens bestrijkt hij hun haar met eene welriekende zalf, en zet zich, om hun te meer eer te bewijzen, niet met hen aan den disch, maar blijft staan, om hen te bedienen.’
‘De meisjes zijn in deze heete luchtstreek spoedig huwbaar, en trouwen reeds in haar twaalfde en dertiende jaar; want in dezen ouderdom, zegt een Moorsch dichter, verbeidt de rozeknop de verlevendigende straal der liefde, om zich te openen. - Van een uitzet wordt naauwelijks een woord gerept; want de dochter brengt, behalve hare kleederen, slechts eenige diamanten en matrassen mede. Dit uitzet wordt op

{==540==} {>>pagina-aanduiding<<}
eenen kameel geladen, en, met veel staatsie, door de stad en voorts naar het huis van den bruidegom gebragt. Zelden worden de jonge lieden bij de keus geraadpleegd; zelden hebben zij elkander vóór den trouwdag gezien. Wil de bruidegom iets naders van schoonheid en hoedanigheden zijner bruid weten, dan moet hij tot de boodschaploopsters, die bloemen en galanteriewaren aan de jonge meisjes brengen, de toevlugt nemen, of haar in het bad trachten te zien. - Weinige dagen vóór de bruiloft, rijdt de bruidegom, van trommelslagers en pijpers vergezeld en door zijne vrienden begeleid, die van tijd tot tijd met hunne geweren een salvo schieten, de stad rond. Maar op den bruiloftsdag zelven wordt hij met een talrijker gevolg en grootere staatsie rondgevoerd,.... met een' sluijer bedekt, om zich tegen de magt van booze betooveraars en heksen te bevelligen. - Te negen ure des avonds wordt de bruid door al de bruiloftsgasten naar de woning van haren man gebragt. De bruid wordt in eene soort van tent opgesloten, daarmede op een paard gezet en met brandende fakkels begeleid. Hare verwanten brengen haar nu naar des bruidegoms huis; maar dragen wel zorg, dat zij, bij het intreden, den drempel niet aanroert. De bruidegom ontvangt haar aan de huisdeur, waarop allen, die haar begeleid hebben, terugkeeren, behalve eene soort van bruidleidsters, die eene vrij ligtvaardige taal voeren en verzen opdeunen, welke met de Fescenninische der Ouden veel overeenkomst hebben. Vervolgens begeven de nieuwgetrouwden zich naar het slaapvertrek, waar de evengemelde vrouwen voor de deur blijven wachten op het bewijs der vrouwelijke kuischheid, hetwelk zij dan in triomf naar de ouders der jonge echtgenoote, en van daar, met veel staatsie, door de stad voeren.’
‘Wat de begrafenissen der Afrikaners betreft, een opmerkzaam waarnemer heeft mij eene, waarvan hij te Tunis ooggetuige was geweest, in dezer voege verhaald: vele vrouwen gingen met loshangende haren en treurige gebaren in het vertrek, waar de doode lag; hier sloegen zij zich, onder een jammerend geschreeuw, op de wangen en op de knieën. Vervolgens hield eene oude vrouw eene lange lofrede op de overledene, en het suikken begon op nieuw. Intusschen bragten twee mannen eene ledige kist, waarin alle vrouwen de hoofden staken en zware zuchten loosden; vervolgens gingen twee van haar uit het vertrek, en kwamen met twee

{==541==} {>>pagina-aanduiding<<}
brandende lichten terug, terwijl zij tevens gras in de handen hadden, waarmede zij de kist bestrooiden.... De begrafenis geschiedt met den meesten spoed, dewijl men gelooft, dat de zaligheid van den gestorvenen eerst begint op het oogenblik, dat de aarde hem bedekt....’
‘De Mooren hebben zonderlinge heelwijzen. Zoo strijken zij op kwetsuren versche boter; tegen zinkingpijnen verordenen zij lancetsteken; wonden genezen zij door branding; op ontstokene deelen leggen zij zekere, hun bekende, bladen, en op de door slangen gebetene of door schorpioenen gestokene plekken gekaauwde knoflook of uijen...... Wanneer zij hoofdpijn hebben, leggen zij eene Spaansche vliegpleister op het hoofd. Naar hun oordeel is niets noodiger dan aderlaten, dewijl zij gelooven, dat elke ziekte uit volbloedigheid of uit ontstoken bloed haren oorsprong heeft.’ (Is het niet, of onze nieuwste genees- en heelkunde bij de Mooren ter schole geweest was? en even wel spot er de Schrijver mede.)
‘De opperste van het Algiersche zeewezen zeide tegen den Engelschen Consul en mij, toen het gesprek op den schilder teoreni viel: Dat is eene goede vangst voor ons; want, dewijl hij een groot schilder is, kan hij onze schepen verwen.’
‘De Koran komt met vele nieuwere Europesche boeken daarin overeen, dat hij, zoo al niet met betrekking tot den inhoud, ten minste toch, wat den uitwendigen vorm betreft, zeer fraai is.’
‘De boekdrukkunst is bij de Barbarijers geheel onbekend; want uit vrees, dat eene ontelbare menigte afschrijvers van werk en levensonderhoud zouden verstoken zijn, rigt men geene drukkerij op, weshalve alle verlichting belet en de mededeeling van denkbeelden, welke elders door de drukkunst zoo gemakkelijk gemaakt is, hier bijna onmogelijk wordt.’ (A gouverno voor de tegenstanders der machinerie.)
‘Daar in Barbarije de regters geheel onbeschaafde en onwetende menschen zijn, moet de geregtigheid aldaar geschapen wezen, gelijk men die in Egypte afbeeldt, namelijk zonder hoofd..... Is eene zaak zoo verward, dat de ongeduldige regters er niet wijs uit kunnen worden, dan laten zij beide partijen, benevens den dienstvaardigen advocaat, de schrijvers en de getuigen honderd duchtige stokslagen geven.’
‘Hun cement, hetwelk uit twee deelen houtasch, drie deelen

{==542==} {>>pagina-aanduiding<<}
kalk en één deel zand bestaat, noemen zij tabby. Na deze bestanddeelen zamengemengd te hebben, gieten zij er eene goede hoeveelheid olie bij, en roeren dit alles drie dagen zonder ophouden om, tot het de behoorlijke stevigheid verkrijgt. Tot metselen gebruikt, wordt het op den duur zoo hard als marmer en volkomen waterdigt. Wanneer het langs de muren afloopt, ziet het er uit, alsof het in wijnsteen veranderd ware. Zonden niet de Numidische volken deze behandeling van de Romeinen geleerd hebben, en zou niet deze wijs van metselen het gehelm van de duurzaamheid der aloude gebouwen bevatten? De Mooren weten insgelijks zeer vast leem te bereiden, dat tegen de vochtigheid bestand is. Zij gebruiken daartoe versche kaas, waaruit zij de melk drukken, en welke zij dan met den fijnsten kalk vermengen.’
Na de vruchtbaarheid en rijkdom des lands, het belang, bezwaar en middel van deszelfs vervoering aangewezen te hebben, zegt hij: ‘De inwoners van Mauritanië en Numidië zijn zekerlijk onbeschaafde, maar toch geene wilde volken. Zij waren eens beschaafd, maar werden naderhand verbasterd. Intusschen zijn er nog sporen van hunne krachtige, rijkbegaafde natuur overgebleven. Bij eene zeer levendige verbeeldingskracht, bij eene groote prikkelbaarheid van gestel, beminnen zij al, wat nieuw is. Zij zouden wel te leiden en misschien ligtelijk zoo ver te brengen zijn, dat zij andere wetten, andere gewoonten en ook eene andere godsdienst aannamen. Dit alles deden zij ten minste, toen hun naauwelijks de leer van Mahomed gepredikt was en de wapenen der Sarracenen zich in hun land ter naauwernood vertoond hadden. Immers namen zij steeds elke leer aan, die met hun vurig karakter strookte. Eerst waren zij ijverige Christenen, naderhand even ijverige Muzelmannen: in Fez werden zij met liefde voor de wetenschappen bezield: aan de schoone oevers van den Guadalquivir kenmerkten zij zich door teederheid, heldenmoed en zucht tot romantische togten, hoedanige slechts in de bloeijendste riddertijden ondernomen werden. Hierbij komt nog eene omstandigheid, die op volken, welke de leer van eene blinde voorbeschikking aankleven, een' niet geringen zedelijken invloed zoude kunnen hebben.... Zij gelooven namelijk, dat in het boek des noodlots geschreven staat, dat hunne landen eens door Christenen, en wel door in het rood gekleede soldaten, zullen heroverd worden, en dat deze ontzettende gebeurtenis op eenen

{==543==} {>>pagina-aanduiding<<}
vrijdag zal plaats hebben. Deswege worden alle vrijdagen, van het aanbreken van den dag tot het einde van het groote gebed in de moskee, de stadspoorten gesloten gehouden.’
Men zal deze eenigzins uitvoerige aanhalingen, als het beste middel om het boek te leeren kennen, om derzelver eigene waarde, zoo wij hopen, gaarne verschoonen.





Drie Proeven van opheldering over den grootsten der Oud-Nederlandsche Dichters, J. van den Vondel, (als Bijvoegsel tot het hiernevens voorgedragen Ontwerp eener met doorloopende Aanteekeningen voorziene Uitgave van eenige zijner voornaamste Werken). Door Mr. B.H. Lulofs, Hoogleeraar in de Nederl. Letterk. en Welspr. te Groningen enz. enz. enz. Te Groningen, bij J. Oomkens. 1830, In gr. 8vo. 36 Bl. f :-50.

De ijverige Prof. lulofs wenscht de beoefening en regte waardering van vondel's werken te bevorderen. Daartoe echter is noodig, dat hij wèl verstaan en ten volle begrepen worde. En alzoo is des mans voornemen, indien eene geopende inteekening slaagt, binnen een' onbepaalden tijd van eenige jaren, in zes groot 8vo deelen, vondel's voornaamste werken, met ophelderende aanmerkingen, uit te geven. Doch, opdat men vooraf over het werk eenigzins zou kunnen oordeelen, zoo geest hij hier drie proeven zijner voorgenomene behandeling: I. het begin eener Inleiding voor den Gijsbrecht van Aemstel; II. eene met aanteekeningen voorziene plaats uit een van vondel's treurspelen; het verhaal namelijk van den bode uit het vijfde bedrijf van den zoo even gemelden Gijsbrecht; III. hetzelfde uit het dichtstuk: Vrije Zeevaart, enz.
Wij stemmen met de gemaakte aanmerkingen omtrent het nut eener zoodanige onderneming doorgaans gaarne in, lazen zijne ophelderingen met genoegen, en wenschen hem alzoo van harte de gewenschte bemoediging.
Vroeger gaven drie Hoogleeraren in hetzelfde vak de werken van hooft met hunne aanmerkingen in het licht. Zullen wij onze meening zeggen, dan gelooven wij, dat de meeste lezers meer genoegen in dit werk van den Heer lulofs dan in het hunne zullen vinden.
Niet lang geleden nam de Brusselsche boekhandelaar brest van kempen de proef eener fraaije uitgaaf van von-
{==544==} {>>pagina-aanduiding<<}
del, maar liet het werk bij den enkelen Gijsbrecht steken. Mogt de Groningsche pers niet minder voor een waardig uitwendige zorgen! waartoe ons deze proef niet zonder alle hoop laat.
Tot een klein staaltje der veranderde beteekenis van vele woorden, beroept zich lulofs, in eene noot, op de woorden: pruik voor hoofdhaar, dier voor schepsel in het algemeen, vooral ook een meisje, janken voor kermen, lodderig voor minziek, aanvallig, laf voor kwijnend door verliefdheid, drommel voor drom, pronken in eene moeijelijke houding staan, ruiken of rieken voor gevoelen, begrijpen, en eene menigte anderen.




Nieuwe Gedichten van H. van Loghem. Te Deventer, bij A.J. van den Sigtenhorst. 1828. In gr. 8vo. IV en 184 bl. f 3-:

De Heer van loghem is als Dichter genoeg bekend. Het aanwijzen van fouten, voor welke hij zich in het vervolg heeft te wachten, ligt geheel niet in het plan, dat door ons zal worden gevolgd. Reeds hebben anderen, naar ons oordeel te eenzijdig, den Corrector gespeeld. Drukproeven nazien is niet altijd het werk van een' Recensent. Dit is ons geloof,
De bundel wordt geopend door eene Hulde aan Z.M. willem I, Koning der Nederlanden. Ziehier den aanhef:

Aan U, door ieder hart in Nederland vereerd, 
Voor Wien de moeder vroeg haar' zoon reeds bidden leert: 
o Vorst! de lust van 't volk, dat, wars van boei en keten, 
Roemt op een' nek, zoo vrij als 't ongemoeid geweten: 
U brengt het warm gevoel, dat in mijn' boezem gloeit, 
Den tol der dankbaarheid, waarvan hij overvloeit. 
Neen, vrees niet, o Monarch! dat U een vleijer nader': 
Slechts waarheid spreekt het kind tot zijn' geliefden vader; 
En wie ook, diep ontaard, een' valschen wierook bied', 
Verwacht dien van den Belg, nog onverbasterd, niet. 

Hier vinden wij toch nog iets anders dan welmeenendheid. Zonder moeite zal ieder dit iets gemakkelijk ontdekken. Het wordt dus niet aangewezen. Zulke taal van het Nederlandsche hart hoort men in deze hulde dikwerf.

{==545==} {>>pagina-aanduiding<<}

De Vaderlandsliefde, eene oude en goede kennis. Onge lukkig heerscht hier eene groote druk- of schrijffout, welke van bl. 18 tot 39 doorloopt. Die fout sluit evenwel ons den mond. Zij is den Dichter niet ontgaan, die bl. III aangeteekend heeft: ‘Dit dichtstuk, vroeger uitgegeven, is bij vergissing in dezen bundel weder opgenomen.’ Die vergissing rekenen wij, om het stuk zelve, den Dichter niet hoog aan; maar wij wilden van dezelve niet zwijgen, omdat wij nu eens eene drukfout aanwijzen, door zulken begaan, die oude kennissen als wildvreemden behandelen.
De onderscheiden geest der menschen is het opschrift van het derde stuk, dat bl. 40-82 beslaat. Dit stukje is misschien waterig? Zoo komt het hun zekerlijk voor, die meten en niet wegen. Zulken hebben de watervrees. Doch de lengte schaadt niet. Men vindt hier drie zangen: 1o. De volksgeest. 2o. Voortreffelijke volksgeest bij eenige volken. 3o. De geest van het goede en het kwade. Deze schets verdrijft reeds de watervrees, bij zulken, die er niet mede behebt zijn. Maar, bij anderen? Och, die zijn ongeneeslijk. Alleen dit proefje nopens de Jezuiten, uit den derden zang, bl. 79:

Waar schuilt dat loos gespuis? Wat leus heeft het gekozen? 
't Vertoont in ieder land zich lagchend, als de rozen; 
Het heeft een' zachten toon, als echten honig zoet, 
Een' slaapdrank voor den geest en zalving voor 't gemoed; 
't Weet blanke waarheid zwart, en 't misdrijf blank te liegen, 
En, als de goochelaar, door kunstjes te bedriegen. 
't Heult met de ligtekooi, mits deze ook in zijn snoer 
Den eedlen, die niet viel en nog moet vallen, voer'; 
't Verleidt de vrome zus, om helpers te believen; 
Voor 't rooven van 't geheim houdt het een heer van dieven; 
Het sluipt in elken Raad van Rijk of Vorstendom, 
Leidt daar den doolhof in, of koopt de leden om; 
't Bezit miljoenen schats, die oude zondaars geven, 
Door hen van 't drukkend pak des vagevuurs ontheven; 
't Vermag meer door de biecht, waarom de huichlaar lacht, 
Dan, op de zee of 't land, der werelddwingren magt. 

De Toekomst, bl. 83-93:

Des Heilands dierbre leer, tot in het merg gedrongen, 
Wordt meer in 't hart gevoeld, dan door de stem bezongen. 

{==546==} {>>pagina-aanduiding<<}

De vrucht van haren geest bloost voor het oog alom, 
En aller adel is 't verheven Christendom. 
Van 't Oosten tot aan 't West, van 't koud en neevlig Noorden 
Tot aan het bloemtapijt, gespreid aan Indus boorden, 
Rijst uit de dankbre borst, die juicht bij haar genot, 
Één wierook, zuiver als de reine ziel, tot God. 
Één is het gansch gezin, aan 's Vaders dienst verbonden; 
Des hoogen Serafs beeld wordt dan omlaag gevonden; 
De aarde is een Paradijs; de liefde zaligt haar; 
En 't rijk van vrede en heil is in het einde daar. 

Vrijheid en Dwang, bl. 94-105. Ook hieruit zouden wij iets kunnen uitkippen; doch wij laten dat liefst na, omdat dit stuk ook elders genoegen gaf, waar de vorigen meer dan ééne veêr hadden moeten laten. Dus hiervan genoeg.
De edele Burger, bl. 106-110. Hiervan alleen het slot:

Ook 't monster wordt door hem met taai geduld bestreden, 
Dat loos zijn netten spreidt, 
De jeugd van 't veilig pad der onbevlekte zeden 
In d'arm der Wellust leidt. 
Zijn trouwe hand is daar, waar zwakken struiklen zouden; 
En, strandt zoo menig boot, 
't Is zalig voor zijn hart, mag hij de kiel behouden, 
Die giert naar 's afgronds schoot. 
Grijpt hem de laster aan, verborgen als een adder, 
Die zich met bloemen dekt: 
Hij schudt zijn pijlen af, terwijl het bijtend zwadder 
Alleen de lage tong bevlekt. 
De Godheid is zijn schild: wat zou de mensch hem deren? 
Hij stapt in 't heerlijk spoor met altijd frissche kracht; 
En, moog geen tijdgenoot naar waarde hem vereeren, 
Hij leeft bij 't billijk nageslacht. 

De Huiselijke Feesten, bl. 111. Wat zullen wij hiervan zeggen? Bij zoo vele feesten, als een echt Nederlandsch huisgezin vieren kan, valt het moeijelijk, zich te houden aan het simplex duntaxat et unum. Dit zeggen wij niet, omdat hier tegen dezen regel zoo veel, maar zoo weinig is gezoudigd. Ook geeft van loghem geene aanleiding, om hem hier als den magno promissor hiatu te behandelen. Hoor slechts, wat de man in den aanhef zingt:

{==547==} {>>pagina-aanduiding<<}


Maar 't roompje van die lieve vreugde, 
Met niet één dropje zuurs er in, 
Wordt bij de seesten slechts gevonden 
Van 
{== afbeelding 	==} {>>afbeelding<<}
    
t (elk) eerwaardig huisgezin. 
Daar moge 't goud als beken vloeijen, 
Of leve men van schralen kost: 
 
Meêr is er liefde dan pasteijen, 
En hartlijkheid dan wijn en most. 
'k Wil dan eens zingen van die feesten; 
Maar, vrienden! 'k geef den toon slechts aan: 
Want uit uw eigen hart rijst 't lachje 
En welt dier vreugdes zaalge traan. 

De laatste regel is door woordschikking wat hard. De Dichter heeft zich die harde woordvoeging aangewend. Hier geven wij hem geen venia. Doch het aangevoerde bewijst, dat hier meer gegeven dan beloofd wordt. Onbillijk is het, dit over het hoofd te zien. Dan, wij schrijven geene Antikritiek, en daarom hiervan genoeg.
In dezen bundel komen nu nog voor: Raad eener Moeder aan hare Dochter, bl. 131. Dit stukje zal zich aan onpartijdigen voldoende aanbevelen. Ditzelfde geldt van den volgenden Raad van eenen Vader aan zijnen Zoon, bl. 139. De Vrouw kan tooveren, bl. 146, zal zelfs eenen ongeloovige overtuigen. De openbare Wandelingen, bl. 153; niet ongeestig. Eindelijk volgt het Concert, bl. 175. Hier wisseien zich alle soorten van versmaten af, en de gretige bediller vindt hier weinig te zeggen. Als men dit zelf belijdt, dan zal het wel waar zijn.
Ons oordeel, dat wij, als geheel onbekend met den Dichter, meenen geheel onpartijdig te strijken, is over dit dichtwerk, in het algemeen, zeer gunstig. Geest, strekking, toon - dit en nog meer heeft ons hier bevallen. De proeven, die aangevoerd zijn, hebben wij voetstoots gekozen; en toch zullen zij den Lezer overtuigen, dat deze bundel den Heere van loghem allezins waardig is. Duidelijker zou dit zelfs nog blijken, bijaldien wij, met den bril op den neus, even scherpziende hadden willen zijn, als de Corrector bij de groote jagt op druk- en schrijffouten. Doch, ieder in zijn vak! Bij de misstellingen en fouten, waarvan geen werk vrij is, houden wij ons aan horatius, die Recensent en Dichter te gelijk was, waar hij zegt:

- ubi plura nitent in carmine, non ego paucis 
Offendor maculis. - 






{==548==} {>>pagina-aanduiding<<}

Ats Bonninga, Treurspel, door Mr. A. van Halmael, jr. Leeuwarden, bij G.T.N. Suringar. 1830. In kl. 8vo. 81 Bl. en Narede, met Aanteek., 22 bl. f :-90.

Nederlanders! ziet hier een oorspronkelijk Treurspel van wezenlijke en blijvende waarde. Recensent had het reeds een' geruimen tijd geleden met genoegen gelezen, en toen het stuk in zijne woonplaats werd opgevoerd, heeft hij het met belangstelling en deelneming zien vertoonen. Het eerste bedrijf maakte bij het publiek weinig indruk. Intusschen was het zeer geschikt, om den aanschouwer met de tijdsomstandigheden bekend te maken, en hem op het tooneel der gebeurtenis regt te verplaatsen; doch veel zou dat eerste bedrijf gewonnen hebben, zoo aggo niet telkens zoo lang aan het woord ware gebleven, b.v., bl. 2 tot 5, 77 en een' halven regel. Ware het nog eene alleenspraak, dan bleve toch die eenige optredende tooneelspeler steeds in beweging: maar hoe moeijelijk is het voor wouter, om intusschen Acteur te blijven! Het woeste en wraakzuchtige karakter van douwe galama leert men reeds uit zijne eigene woorden in het tweede tooneel kennen; het edele karakter van zijnen neef otto galama ontwikkelt zich naderhand. Deze otto, namelijk, had naar de hand van ats bonninga, de heldin van het stuk, gestaan; doch deze had hem afgewezen, en jelmer sytzama verkoren. Douwe en otto galama waren van de partij der Vetkoopers, die in Oostergo de overhand hadden en het Groningsche verbond aankleefden. Sytzama zocht wel buiten binnenlandschen twist te blijven, maar erkende dekama voor Potestaat van Friesland, was bondgenoot van bokko haringsma, en dus van de partij der Schieringers, die Westergo in bedwang hielden. Jelmer sytzama bevond zich te Sneek, bij haringsma, toen de galamaas deszelfs stins of kasteel, te
Warns, belegerden. Zij deden dit minder wegens staatkundige vijandschap, dan wel omdat douwe galama, oom van otto, den hoon, zoo hij meende, door de weigering van ats dezen zijnen neef aangedaan, op haar en haren gemaal wilde wreken. Ats bevond zich met vrouwen en eenige oude krijgslieden op de stins, welke zij moedig verdedigde. De honger begon echter te nijpen, en zij had te weinig volk, om een' storm te kunnen afwenden.

{==549==} {>>pagina-aanduiding<<}

In het tweede bedrijf (dat speelt in een vertrek op de stins van sytzama, terwijl het eerste bedrijf de legerplaats der galamaas had voorgesteld) komt de Abt aggo, die zelf weleer voor de Schieringers gestreden had, gehoor vragen voor douwe galama, die vruchteloos ats tot overgave van het slot tracht te bewegen, en, na haar een uurtot overweging gelaten te hebben, gramstorig vertrekt. Aggo verhaalt, op hare vraag, aan ats, dat haar gemaal, volgens gerucht, tot ontzet op weg was, en hij zijnen vriend, den monnik wouter, op kondschap had uitgezonden. Naauwelijks is aggo vertrokken, of wouter komt reeds, de monnikskap geheel over het hoofd getrokken...... Maar neen! het is wouter niet; het is sytzama, die hem ontmoet, en zijn monnikskleed omgeslagen had. Treffend is deze herkenning, als ook de kiesche vermelding, die ats van hare zwangerschap doet; eene groote vreugde voor de echtgenooten, die tot nog toe geene kinderen hadden. Eindelijk spoedt sytzama, in zijne vermomming, zich naar zijn leger terug.
Het derde bedrijf speelt in het eigen vertrek. Het begint met eene lyrische alleenspraak van ats, groot zeven twaalfregelige coupletten. Dat is waarlijk te lang. Ook geven de elliptische spreekwijzen soms eenige duisterheid, b.v.:

De vrije ziel moog tot haar oorsprong keeren! 
Mij schrikken, dood, die mij verlossing biedt? 
Ik moet en mag u wenschen en begeeren, 
U zoeken?.... Neen, dat mag ik niet. 

Men zegt niet de dood schrikt mij, maar doet mij schrikken, of verschrikt mij. Ik moet en mag is ook geene opklimming, maar eene daling. Bij gevolg liever:

Mijn vrije ziel, wil tot uw' oorsprong keeren! 
Of vrees ik u, die mij verlossing biedt? 
o Dood! Ik mag u wenschen en begeeren; 
U zoeken?.... Neen, dat mag ik niet! 

Weldra verneemt ats van hare vriendin anne, dat de torenwachter de zegevierende terugkomst van het leger der galamaas ontdekt had, hetwelk het beleg had opgebroken, ten einde aan haringsma en sytzama slag te leveren. Ook wil douwe haar zien. Ats houdt zich kloek-
{==550==} {>>pagina-aanduiding<<}
moedig, doch bezwijmt eindelijk op de tijding, dat haar vader gesneuveld, en haar man gevangen en in ketenen geklonken is. Douwe, hoe vergramd, vergunt, op voorspraak van aggo, haar nogmaals een uur overpeinzens. Haar gemaal zou met vrijgeleide bij haar komen, ten einde over de voorwaarden van den zoen te spreken. Ats had wel in een oogenblik van toorn douwe willen doen vatten, doch begreep dadelijk, dat zij dan haar woord zou schenden, en had hem dus veilig laten vertrekken. Sytzama wordt door ats overgehaald, om zijne stins af te staan aan de galamaas.
Het vierde bedrijf speelt weder in de legerplaats der galamaas, doch nu buiten het gezigt van het slot. Aggo, en vooral ook de edele otto galama doen alles, om douwe in zachtere stemming te brengen. Douwe wil, dat sytzama voortaan onzijdigheid belove, en daartoe is deze niet te bewegen. Het blijft dien dag nog wel bestand; maar sytzama zal, nu hij in die voorwaarde niet wil toestemmen, moeten sneven. Hij wordt naar zijne tent voorloopig weggeleid. Maar kort daarop komt ats, door anne geleid, haren voormaligen, doch door haar afgewezenen minnaar, otto, smeeken tot behoud van haren gemaal: en nu ontwikkelt otto al de grootheid zijner ziel.

Ik min u evenzeer, ja sterker dan weleer, 
Maar was me uw liefde veel, uwe achting is mij meer. 
Gij, die ik me eens ter gade op aard had uitgelezen, 
Zijt mij geen stersling meer; gij zijt me een hemelsch wezen, 
Het denkbeeld van het goede en schoone, een Engelin 
Voor wie ik nederkniel, - maar - die ik altijd min. 

Hij belooft haar, alles, wat met zijnen pligt bestaanbaar is, aan te wenden, om haten gemaal te redden.
Het vijfde bedrijf, in de legerplaats, maar in het gezigt van het slot, begint met eene heerlijke alleenspraak van otto, doch vijf-en-zeventig regels lang, dus wat al te lang. De lierzang is echter schoon. Recensent zou liever een of twee lierzangen meer in het stuk hebben gehad, mits die lierzangen te zamen met de twee, die er thans zijn, doch dan elk de helft korter zouden moeten worden, slechts even veel lyrische verzen behelsden, als er nu worden gereciteerd. Korte lierzangen verlevendigen de belangstelling; lange lier-
{==551==} {>>pagina-aanduiding<<}
zangen stellen te leur, en pijnigen de verwachting naar voortgang en afloop van het stuk, althans wanneer het stuk reeds eenigzins verre gevorderd is.
Otto had thans het opperbevel, daar douwe naar Coudum vertrokken was, om een gesprek met haringsma te houden. Otto had moeten zweren, sytzama te laten ombrengen vóór het dalen der zon. Hij had dit gedaan, dewijl hij hoop voedde, dat de zoen met haringsma zou getroffen worden, en hij, otto, zoolang mogelijk dralen, terwijl een ander welligt haast zoude maken met de strafoefening. Eindelijk is het uur dáár. Jelmer sytzama wordt op het tooneel geleid. Hij sluit vriendschap met otto, die voortaan alle partijschap afzweert, en belooft, voor de weduwe als een broeder, en voor haar kind eenmaal als een vader te zullen zorgen. Maar op eens werpt ats zich tusschen jelmer en otto, gilt om hulp uit het slot, en zoekt otto te ontwapenen; welk een en ander mislukt. Haar gemaal bestraft haar hevig. Zij wordt wanhopig en bezwijmt...... Het slaat zes ure. Otto keert ijlings terug, en meldt den geslotenen zoen tusschen douwe en haringsma. Sytzama behoudt het leven; maar de stins moet aan de galamaas worden overgeleverd. Ats, inmiddels bijgekomen, is louter verrukking. Sytzama bejammert het verlies van het voorvaderlijk slot, zweert vriendschap aan otto, en besluit het stuk met deze woorden:

Vaarwel, mijn stins, die ik der wraak moet overgeven; 
Uw onheil doet misschien mijn naam mij overleven, 
Maar word' hij nooit genoemd bij 't laatste nageslacht, 
 
(ats omhelzende.) 
 
Of tevens uwer deugd zijn wierook toegebracht! 

De karakters zijn uitmuntend geschilderd en volgehouden. Over het klimmend belang van het stuk kan men gedeeltelijk oordeelen uit de hier gegevene schets, beter nog bij de lezing, en best bij de opvoering. Het spel speelt op 15 en 16 Sept. 1494, te Warns, voor en op het slot van sytzama. Het stuk is dus, bij al de overige verdiensten, ook regelmatig. De stijl is edel en destig; waar het past, verheven, stout, of roerend; en, in weerwil van eenige kleine gebreken, verdient het als een meesterstuk te worden beschouwd.


{==552==} {>>pagina-aanduiding<<}

Jaarboekje van Zuid-Holland, voor 1830. In 's Gravenhage, bij de Gebr. van Cleef. In 8vo. 346 Bl. f 2-50.

Wat wij ten aanzien van den rijken inhoud en de bruikbaarheid van dit Jaarboekje nog onlangs (1829) zeiden, dat willen wij hier als herhaald beschouwd hebben. Achteraan vinden wij ditmaal ‘Bijdragen van verschillenden aard, betrekkelijk het beheer, den toestand en de geschiedenis van Zuid-Holland,’ die menigeen eene nutte aanwijzing kunnen geven, en den weetgierigen zelfs de waarschijnlijke bevolking van Zuid-Holland in 1477 en 1576 leeten kennen.
Doch wij herhalen tevens onze aanmerking, dat bij soortgelijk werkje alles op naauwkeurigheid aankomt, en begrijpen niet, hoe de redactie deze meent te mogen afwijzen met het voorwendsel van onmogelijkheid, om naar alles ter regter plaatse te vernemen, en dus, gelijk zij zegt, alle kleine onnaauwkeurigheden te voorkomen.
Bij voorbeeld! Op bl. 40 en 41 worden de Synodale Commissiën der Hervormde en Lutersche, benevens de Commissie tot de zaken der Waalsche Kerken en der Remonstrantsche Broederschap opgegeven; maar in de laatste zoo vele misslagen begaan, als het berigt regels bevat. 1o. Worden vier leden opgegeven, in plaats van vijf; 2o. wordt de President geheel weggelaten; 3o. wordt voor een ander een afgetreden lid in de plaats gesteld; 4o. staat op een na het jongste lid bovenaan; en 5o. is de naam van den Secretaris onvolledig en verkeerd opgegeven.
Zijn dit nu kleinigheden? of is het moeijelijk, zulke misstellingen te voorkomen? moet het Collegie daarvoor zorgen, correspondentie voeren, en bovendien betalen? Inderdaad, dit gaat onze begrippen van regt te boven! - Opdat echter deze fout in het volgende jaar niet wederom begaan worde, zoo sta hier de opgaaf der tegenwoordige zamenstelling:

Ds. n. swart, te Amsterdam, President.

Prof. a. des amorie van der hoeven, Secretaris.

Ds. a. stolker, rustend Predikant, te Rotterdam.

J. ruychaver, Opziener, te Rotterdam.

J.g. van mansvelt, Opziener, te Utrecht.






{==553==} {>>pagina-aanduiding<<}

Boekbeschouwing.

Handleiding voor mijne Leerlingen en voor Christen-Huisgezinnen, enz. Door D. Molenaar. Iste Deel.

(Vervolg en slot van bl. 514.)

Over het zoo hevig betwiste, dikwerf wederlegde, telkens op nieuw verdedigde, doch nooit algemeen aangenomen leerstuk der Driëenheid heeft molenaar, in H. III, ook al geen nieuw licht kunnen verspreiden. Hetgene hij § 1. over Gods eenheid zegt, is duidelijk en waar; maar de redenering uit het woord generatie en genereren doet al zeer weinig af. Ware het leerstuk zoo belangrijk, als de voorstanders willen, het zou stelliger en meer opzettelijk in den Bijbel geleerd worden; of ware het zoo duidelijk geleerd, als zij willen, men zou minder moeite hebben, om het te bewijzen, en er niet zoo veel bijhalen, dat, ten beste genomen, altijd twijfelachtig blijft. Men zou hier menige vraag kunnen doen, waarop moeijelijk te antwoorden ware. Onder de tegenbedenkingen spreekt molenaar alleen van Mark. XIII:32 en Joan. XIV:28. Is er niet meer aan te merken? De Schrijver behelpt zich met de gewone uitvlugt van ondoorgrondelijke verborgenheden en van de twee naturen. Drieëenheid, zegt hij § 8, is het deelgenootschap van Vader, Zoon en H. Geest aan hetzelfde Goddelijk Wezen, betuigende tevens: Nogtans zijn er geen drie Goden, maar één God. En hij laat er op volgen, dat de woorden Vader, Zoon en H. Geest geenszins drie namen zijn van één en hetzelfde Wezen, hetwelk zich nu eens als Vader, dan weder in eene andere betrekking als Zoon, en dan weder als H. Geest voordoet; want Vader, Zoon en H. Geest worden duidelijk onderscheiden, zoodat wij aan drie zelfstandigheden of personen te denken hebben. En deze onderscheiding moet dan daarop gegrond zijn, dat
de Vader gegenereerd heeft,

{==554==} {>>pagina-aanduiding<<}
de Zoon gegenereerd is, en dat de H. Geest uitgaat van den Vader en van den Zoon. Hij besluit derhalve: En welke slotsom zullen wij uit al het gezegde wettiger afleiden, dan deze: God heeft zich aldus geopenbaard, dat deze drie onderscheidene personen de eenige, waarachtige en eeuwige god zijn. Met deze uitspraak van onzen Heidelbergschen Catechismus kunnen wij ons zeer goed vereenigen. Wij zeggen daarmede niet, dat er drie Goden zijn; want daar is maar één God, gelijk er ook maar één God zijn kan. Wij onderstellen ook geenszins, dat de drie personen zamen één Goddelijk Wezen uitmaken; want in het oneindig Geestelijk Wezen kan geene zamenstelling plaats hebben. Wij spreken aan den anderen kant ook geenszins van meerder of minder; want in God is alles één en onveranderlijk. Maar Vader, Zoon en H. Geest bezitten dezelfde Goddelijke natuur, deelen in dezelfde Goddelijke majesteit en eer, en behooren dus onafscheidelijk tot hetzelfde Goddelijk Wezen. Rec. onthoudt zich van aanmerkingen op dezen godgeleerden onzin, maar zou den Haagschen Predikant weleens willen vragen, waarom hij in de Noot (p.) betrekkelijk de bekende plaats 1 Joan. V:7 alleen erasmus noemt, als ware er anders geen twijfel wegens de echtheid. Molenaar weet immers wel beter. En al ware de lezing echt, wat bewijst dezelve dan nog voor Drieëenheid, in den schoolschen zin des woords? Wat één zijn in den schriftuurlijken zin beteekent, blijkt uit Joan. XVII:21, 22, 23. Ook in Gen. I:26 meent de Schrijver bewijs voor zijn gevoelen te vinden, omdat er staat: Laat
ons, enz. Hoe bekrompen! Is het dan niet de Schrijver, die de Godheid, alzoo sprekende, invoert? en is deze voorstelling niet dichterlijk schoon en verheven?
De inhoud van H. IV. Gods eeuwig plan, enz. wordt nader aldus bepaald. Gods eeuwig plan, aangaande deze aarde en hare bewoners, noemen wij zijne besluiten. Deze besluiten, zegt molenaar, strekken zich tot

{==555==} {>>pagina-aanduiding<<}
alles uit, en strijden niet tegen onze menschelijke vrijheid; ofschoon hij verzekert, dat God ook de vrije wilsdaden van de menschenkinderen bepaald heeft. Voorts over het Godsbesluit in het bijzonder handelende, zegt hij § 5: In het algemeen maken wij daarover deze stelling: God had het gansche menschdom, in Adam verdoemelijk zijnde, in deszelfs rampzaligheid kunnen laten liggen; maar Hij heeft van eeuwigheid een ontwerp der verlossing beraamd, tevens besloten aan de zondige wereld werkzaam te zijn, en eindelijk bepaald, wie er zouden zalig worden, en wie niet. Tot dat ontwerp behoorde, volgens § 6, dat Gods Zoon aan Zijne geregtigheid zou voldoen, en de Heilige Geest zondaren zou herstellen; zoodat in dit plan de Zoon en de Heilige Geest, als één zijnde met den Vader volkomen hebben ingestemd. Vervolgens wordt dan ook gesproken van een raad of verbindtenis des vredes. De Schrijver drukt zich zoo stellig en beslissend uit, alsof hij zelf mede in dien raad had gezeten. Dat pradestinatie, verkiezing en verwerping, in den harden zin, tot dit stelsel behooren, begrijpt men ligt. Maar blijft molenaar zichzelven wel gelijk in zijn betoog? Hij zegt § 7, dat God, daar Hij redelijke schepselen geschapen had, dezelve deze redmiddelen niet wilde toeschikken, alsof het stomme werktuigen waren; maar, geheel overeenkomstig met de redelijkheid der menschen, hun dezelve aankondigen en toedienen; en § 8 stelt hij, dat de goede God allen,
die onder het Evangelie leven, overeenkomstig zijn plan, in de gelegenheid gesteld heeft, om zalig te worden. Hoe is hiermede het stelsel van praedestinatie te rijmen?! De verkiezing tot zaligheid, schrijft molenaar § 10, is Gods vrijmagtig besluit, om sommige, met namen (name) bij hem bekende, personen, in Christus Jezus krachtdadig tot zaligheid te leiden. Hij poogt te beduiden, dat bij dit zoogenaamde besluit, of bij de verkiezing tot zaligheid, geenszins eenige meerdere voortreffelijkheid in aanmerking zou komen. Hij beroept zich op Gods vrijmagt en vrijmagtig welbehagen; doch zegt

{==556==} {>>pagina-aanduiding<<}
tevens, dat het nimmer de leer der Hervormde Kerk geweest is, de praedestinatie voor te stellen als eene redelooze willekeur, maar altijd als eene vrije en onafhankelijke wilsbepaling, die door wijsheid, regtvaardigheid en goedheid gekenmerkt is. Niemand zal het willen tegenspreken, dat God eene volkomen vrije, d.i. van niets of niemand afhankelijke en alleen door het Goddelijk welbehagen bepaalde, magt heeft; en zoo handelt God dan altijd naar zijn welbehagen: maar het Eeuwig, Oneindig, Algenoegzaam Wezen kan immers alleen in datgene een welbehagen hebben, wat zedelijk goed is, wat met zijne wijsheid, regtvaardigheid en goedheid overeenkomt, of aan de heilige bedoelingen zijner liefde beantwoordt? Het zoude dwaas zijn, den mensch, den zondigen mensch, aanspraak of regt op zaligheid toe te kennen, of te onderstellen, dat God den zondaar iets verpligt ware (§ 11); maar het voorbeeld van den Souverein, die vrijmagt heeft, om, naar zijn welbehagen, den eenen misdadiger boven den anderen gratie te verleenen, is al zeer ongelukkig gekozen. Welk eene vergelijking tusschen God en den feilbaren, zwakken, zondigen mensch, die op eenen troon zit, doch niet in het harte kan lezen! En wanneer het aan een aardsch Koning, die wijs, goed en regtvaardig is, behaagt, gratie te verleenen, doet hij het immers ook uit hoofde van verschoonende omstandigheden, - niet om slechts te toonen, wat hij, uit hoofde van onbeperkte magt, doen kan. De Schrijver bekent zelf, dat het stuk der praedestinatie tot de Goddelijke verborgenheden behoort; en evenwel durft hij stellig beweren, dat de
verwerping even zoo zeer over bepaalde personen gaat als de verkiezing, terwijl alleen de uitverkoren zondaar tot zaligheid bewerkt wordt, en God den anderen niet tot zaligheid bestemt, maar in de zonden laat liggen. Godonteerende leer, voorwaar! Nogtans wil de man, dat men zal strijden, om in te gaan, en dat niemand zeggen mag: Indien ik uitverkoren ben, dan zal ik ook wel zalig worden; en indien ik niet uitverkoren ben,

{==557==} {>>pagina-aanduiding<<}
dan zal ook niets baten, wat ik ook aanwende. § 13. Is dan deze gevolgtrekking niet juist? Neen, zegt molenaar, zoo lang God toch in zijnen heiligen Bijbel niet stelt de namen der uitverkorenen en verworpenen, kan niemand weten, wat er ten zijnen aanzien bij God bepaald is. Maar wordt dan door deze onze onkunde iets veranderd in de wezenlijke gesteldheid der zaak zelve? Geenszins, volgens de voorgaande stellingen van molenaar; en desniettegenstaande schrijft hij ook weder: Elk kan van de mogelijkheid zijner behoudenis zich overtuigen, en zeker stellen, dat geen zondaar te vergeefs om genade zal roepen. Welk eene jammerlijke verwarring van begrippen! Wat nut voor verstand en hart zal de jeugd uit zoodanig onderwijs trekken?
In H. V, over de Engelen, komt natuurlijk veel voor, dat niet hooger, dan tot waarschijnlijkheid, gebragt kan worden, daar de H. Schrijvers slechts in het voorbijgaan van die hoogere wezens spreken, waaruit men bij wijze van gevolgtrekking moet besluiten. Intusschen is molenaar ook hier weder vrij stellig in zijne verzekeringen, met name ook omtrent de namen, de natuur, het getal en de verschillende rangen der kwade Engelen, alsmede omtrent de werkingen des Satans. Uit Joan. VIII:44 wil hij afleiden, dat de slang, Gen. III, de Duivel was; is het niet eigenaardiger, te denken, dat onze Heiland ter aangehaalde plaatse, dewijl de Joden Hem dooden wilden, op den broedermoord, Gen. IV:8, gedoeld hebbe? De Bezetenen worden hier ook gedacht. Volgens molenaar moet men door Daemonen niets anders dan Duivelen verstaan. Meer vernuftig, dan waar of aannemelijk, is de verklaring: Wanneer wij ons nu daarbij vertegenwoordigen, dat er in jezus dagen menschen waren, die Hem eerst gekend en gehoord hadden, en wien, door de vijanden, veel bezwaar tegen jezus en zijne leer ingeboezemd was, en daardoor in een te diep gepeins onder de magt des Satans vervallen waren, dan begrijpen wij het, hoe die bezetene en krankzinnige menschen jezus kenden, en

{==558==} {>>pagina-aanduiding<<}
hoe de Duivel hun zoodanige woorden in den mond heeft kunnen leggen, als wij nu weten, dat zij gesproken hebben.
Over de Schepping en Voorzienigheid handelt de Schrijver H. VI. In § 4 vindt men de aanmerking, dat alles, wat God immer besloot of deed of doen wilde, was voor zich (Hem) zelven, om zijns zelfs wil. Tot bewijs moet dienen Spr. XVI:4, alwaar om zijns zelfs wil zal beteekenen tot zijne eer en heerlijkheid; en molenaar verzekert, dat met deze eerste bedoeling eene tweede in onafscheidbaar verband staat, namelijk de eer zijns Zoons en zijns Geestes. Misselijk luidt, wat § 14 aangaande het nut des donders in de woestijn beweerd wordt: Lezen wij niet in den XXIX Ps., dat de hinden, die de woestijn bewonen, en zeer moeijelijk zijn in het voortbrengen van hunne (hare) jongen, door Gods donderstem hunne (hare) jongen werpen? Dit zal de Dichter toch wel niet bedoeld hebben! - Overigens wordt hier veel goeds gevonden.
Wat men H. VII over den staat der Regtheid en Val, met de gevolgen van dien, te verwachten hebbe, is uit het reeds aangehaalde ligt af te leiden. Eerst wordt van den staat der regtheid zeer hoog opgegeven, om bij tegenstelling den diepen val des te treffender te kunnen voorstellen. Recensent kan zich noch met molenaar, noch met hen vereenigen, die de eerste menschen in eenen zoogenaamden staat der natuur, bijkans den dieren gelijk, laten verkeeren. De waarheid zal hier wel in het midden tusschen de twee uitersten liggen. De Schrijver stelt, dat niet alleen hunne zielen, maar ook hunne ligchamen onsterfelijk waren. Hadden zij evenwel geen voedsel noodig tot onderhoud des aardschen levens? Molenaar wil, dat de Duivel zelf, onder den naam van slang in het oude verhaal aangeduid, onmiddellijk de verleider van het eerste menschenpaar was, en in de gedaante van een' goeden Engel, als een vriend der menschen, met hen over het proefgebod gesproken heeft. Hij beroept zich op 2 Kor. XI:3-15. Voorts wordt

{==559==} {>>pagina-aanduiding<<}
erfzonde met den aankleve van dien geleerd, en daarvan de bepaling gegeven, dat de schuld van Adam over alle menschen is gekomen, omdat, dewijl zij allen in hem gerekend werden, ook allen in hem gezondigd hebben. Het sterven van kleine kinderen moet er onder anderen een bewijs van zijn - straffe voor de zonde, die ze in Adam bedreven, eer ze bestonden! Het gansche menschdom, in de lendenen Adams opgesloten, zegt molenaar, moest met hem staan en vallen; ongelukkig moge men dit noemen, maar onregt was het niet. De man meent, dat de verwarring niet te berekenen zou geweest zijn, indien God verhoed had, dat de mensch door Adam's geboortesmet met eene zondige natuur in de wereld gekomen ware. De aangehaalde plaatsen, Ps. LI:7, Gen. VIII:21 en Job XIV:4, kunnen, volgens eene gezonde uitlegkunde, geenszins bewijzen, wat molenaar wil, die hier de Pelagianen en Socinianen, en derzelver leervolgers onder de Mennoniten en Remonstranten, beschuldigt, welke zeggen, dat wij niet zoo bedorven ter wereld komen, maar door verkeerde opvoeding en kwade voorbeelden eerst zoo bedorven worden. Het voorbeeld van brave ouders, die zeer ondeugende kinders hadden, doet weinig af. Welmeenende ouders zijn niet altijd verstandige ouders; maar bovendien ook kunnen ouders met den besten wil en met de meeste kennis niet immer den invloed van voorbeelden en omstandigheden weren, of naar behooren wijzigen. Het bekende: van nature geneigd, enz. in den Catechismus, zegt molenaar, is,
hoezeer menigmaal bestreden door onze vijanden en inzonderheid van de Remonstranten, zeer wijs ingerigt en van waarachtigen inhoud; en in Noot (i) haalt hij het werkje van kist tegen floh aan, maar verzwijgt, wat Ds. brouwer daarop tegen kist heeft geschreven. Waarom dit? Het was niet gunstig voor zijn stelsel. De mensch moet immers onbekwaam zijn tot eenig goed en geneigd tot alle kwaad! Evenwel erkent hij later nog flaauwe overblijfsels van Gods beeld in den mensch. Dus is het dan toch niet geheel verlo-
{==560==} {>>pagina-aanduiding<<}
ren. En nu de slotsom van alles? Deze wordt § 14 opgegeven met de woorden: Zoo voortreffelijk onze stand was vóór den val, zoo rampzalig is dezelve nu door de zonde geworden. En dan volgt nog: In onzen eersten stand waren wij kinderen en beelddragers van God, en nu zijn wij kinderen en beelddragers des Satans. Maar, eilieve! flaauwe overblijfsels van Gods beeld in den mensch, en de mensch een kind en beelddrager des Satans, - hoe kan dit zamengaan?
Onze Lezers beseffen ligt, dat de volgende Hoofdstukken, over Gods herstellende liefde, blijkbaar onder het O.T., jezus de Messias, in zijne beide Naturen, en als Profeet onder zijn volk, en jezus christus in zijn verzoenend lijden en sterven, in denzelfden geest zijn geschreven. Molenaar vindt reeds in het Paradijs verkondiging van het Evangelie. De offers zijn van eersten af de afbeeldsels van het groote offer voor de zonde, enz. enz. Rec. had nog veel aangeteekend, dat naar zijn oordeel verkeerd of onjuist is. Doch het bepaalde bestek van dit Maandwerk verbiedt grootere uitvoerigheid. Genoeg zij het aangevoerde, om geest en strekking des boeks te doen opmerken. Had de Hervormde Kerk wel behoefte aan zoodanige Handleiding? Bezit men er niet, welke veel beter zijn? Waartoe toch al die schoolsche bepalingen en spitsvindigheden, die in den Bijbel niet te vinden zijn, der jeugd ingeprent? Waarom niet liever de leer der waarheid, die tot Godzaligheid is, opgegeven in oorspronkelijke eenvoudigheid? Ds. molenaar moge aan de Dordsche stellingen vasthouden - dit staat hem vrij; hij volge zijne overtuiging: maar hij moet niet voorgeven, dat zijn gevoelen de algemeene leer der Gereformeerden hier te lande van eersten af geweest zij (*).

{==561==} {>>pagina-aanduiding<<}

Zekere achteloosheid in taal en stijl schijnt gewoonlijk de werken of werkjes van dezen stempel te kenmerken, b.v. ervaarde, voor ervoer, voldoenende voor voldoende, enz. enz. enz.

Over de Orde der Jezuiten, door R.C. Dallas, Esq enz. Iste Deel.

(Vervolg en slot van bl. 520.)

Daar het buiten ons bestek loopt, onze Jezuitenvrienden stipt op den voet te volgen, ons verslag integendeel ten doel heeft, hunnen betoogtrant te kenschetsen, en de gekrenkte eer van vermaarde Schrijvers te handhaven, veroorloven wij ons, zeer veel van den inhoud der Aanteekeningen over te slaan, thans in het bijzonder ons haastende naar het IIde Hoofdstuk van het uitgegeven Deel. Men weet, hoe zij niet altoos ter goeder trouwe den Aanhang van loyola boven verdienste wierooken, en er in het Iste Hoofdstuk op uit zijn, om geheel de Orde te vergoden. Nu gorden zij zich aan, om het vooroordeel der wereld, dat tot een ander uiterste overslaat, te bestrijden, dat ligchaam van Geestelijken van alle schuld vrij te pleiten, en hetzelve, zwart en afzigtelijk

{==562==} {>>pagina-aanduiding<<}
als het in veler oogen is, te eenemaal rein en beminnelijk voor te dragen.
Men gevoelt, hoe daartoe robertson op nieuw, en boven andere Schrijvers misschien, hun in den weg staat. Blijkens het betoogde in ons vorig verslag, was hunne poging mislukt, om aan zijne onzijdige en blijkbaar waarheid ademende taal den schijn en de houding te geven eener lofrede op de wijd en zijd gezetelde Orde der Jezuiten. Begonnen zijnde met de achtbaarheid en het gezag van den Geschiedschrijver, door Europa voorlang erkend, tegen deze duisterlingen te helpen handhaven, zullen wij thans daarmede voortgaan, om de zwakheid te doen opmerken des worms, die aan diens roem bestaat te knagen.
Gewis onze Ridder dallas durfde zich in Engeland van eenen regtstreekschen aanval tegen het onsterfelijke werk des Geschiedschrijvers niets beloven; althans hij kruipt al wederom langs donkere kronkelpaden laaghartig voort, en ondermijnt den naam, de hoogachting en het vertrouwen op de getuigenissen des Wijsgeers, die, uitgezonderd te Rome en bij het Pausdom, geloof vindt in de geletterde wereld, ook waar hij gehate waarheden tot oneer der stichting van loyola geboekt heeft. Inzonderheid is eene noot in geschil, die wij daarom hier, zoo veel noodig, moeten plaatsen met de eigene woorden van robertson. Dus luidt dezelve (*): ‘Het grootste gedeelte van hetgene ik wegens de regering en wetten der Jezuitenörde ben te weten gekomen, heb ik opgemaakt uit de verhalen van de Heeren de chatelais en de monclar. Ik verlaat mij echter niet op het gezag (the authority) van deze achtbare Magistraatspersonen en sierlijke Schrijvers, maar op de ontelbare plaatsen, door hen uit de Instellingen der Jezuiten getrokken; welke Instellingen zij eenigen tijd

{==563==} {>>pagina-aanduiding<<}
in bewaring hebben gehad.’ Maar genoeg; hooren wij, hoe dallas daartegen opkomt (bl. 117): ‘Had robertson hen zoo gezien, als zij zich naderhand’ (na verloop van ettelijke jaren) ‘toonden, namelijk als voorstanders van de nieuwe wijsbegeerte, als hoofden van het Jacobinismus en van de Fransche omwenteling, dan ben ik overtuigd, dat hij hunne zoogenoemde geschiedkundige getuigenissen voor datgene zoude gehouden hebben, wat zij, gelijk wij terstond toonen zullen, werkelijk zijn, namelijk openbare logens.’ Behalve genoemde Overheidspersonen, beschuldigt hij d'alembert en andere Fransche Schrijvers, van stokebranden der Revolutie, en, wat meer is, hoofden van het Jacobinismus geweest te zijn. Wij gevoelen geen' lust, om de magtspreuken, verhalen en geheele schandkronijk, waaruit dallas zijn gezegde poogt te bewijzen (*), aan een' bedaarden toets te onderwerpen, of om gezegde Wijsgeeren voor te spreken. Immers, welken invloed hunne losse beginselen en ongeloof gehad mogen hebben op de treurtooneelen in dat Rijk, welk eene rol die Schrijvers, door robertson aangehaald, vervolgens tot hunne oneer speelden, kan tegen hem niet

{==564==} {>>pagina-aanduiding<<}
gelden, die, gewoon het ware en het valsche naar eigen oordeel te scheiden, niet anders ook in zijne Geschiedenis zich bediend heeft van hunne boeken. Men leze slechts en herleze zijne boven gedachte noot, en de Brit staat geheel geregtvaardigd daar; en van de vlek, door een' bevooroordeelden Landgenoot zijner nagedachtenisse aangewreven, valt het niet zwaar, deze te zuiveren. De eenzijdigheid toch, waarmede die Wijsgeeren tegen de Jezuiten zich uitlieten, en het scherpe van hunne pen, werd opgemerkt door zijn schrander oog, en, bleken zij daarna ooit openbare en hatelijke vijanden dier Orde te zijn, hij heeft zich dan te hunnen aanzien niet bedrogen, maar wel met goede reden hun gezag gewantrouwd. De uitgave van echte stukken, uit de Instellingen der Jezuiten getrokken door voorstanders van het ongeloof, en alzoo tot ergernis van den Paus en aanhang van loyola voor Europa opengelegd, kan, wij betwisten zulks niet, tegen geschonken vertrouwen aan, geschied zijn. Maar het is in robertson, als onzijdig Historieschrijver, nimmer te wraken, dat hij een oordeelkundig gebruik gemaakt heeft van narigten, die lang verheelde geheimenissen der Hierarchij in openbaren druk vermeldden. Die oorkonden worden niet wederlegd en uit den weg geholpen door den schamperen titel van ‘zoogenoemde geschiedkundige getuigenissen.’ Nog minder zijn zij openbare logens; maar wel openbare gedenkstukken, waaruit robertson zijne uitvoerige schets wegens den verfoeijelijken geest, loosheid en gevaarlijken ijver van het ligchaam der Jezuiten, zoo wel als wegens den onzaligen band en wetten der Orde, ontieend heeft.
Hoe ongunstig echter iemand denken moge over den geest, die het ligchaam dezer Maatschappij en deszelfs Hoofden bezielt, en kwalijk anders dan in het gezellige leven menigerlei onheil en ellende stichten kan; een blind vooroordeel en haat, bij den volke geworteld, tegen alwat Jezuit genaamd wordt, mag en moet gewraakt worden, en dreigt vroeger of later blijk te geven van onregtvaardigheid. Wel ter snede vindt men alzoo, als een treffend

{==565==} {>>pagina-aanduiding<<}
voorbeeld hiervan, aangehaald die snoode en geheel opgeraapte aantijging van hoogverraad, onder de Regering van Koning karel II, in Engeland, den Roomschgezinden te laste gelegd. De geheele toedragt van zaken is door hume, in het LXVIIste Hoofddeel van zijn werk (*), naauwkeurig en in het breede geschetst. Daar leest men met aandoening, welken treurigen invloed boosaardige laster gevonden heeft bij een verbitterd en altoos het ergste liefst geloovend gemeen; welke verwarringen, beschuldigingen en twisten er ontrezen uit dat onzalig verdenken, weldra overgebragt in de vergaderingen van het Parlement, en een onderwerp geworden van regterlijk onderzoek. Daar staat, behalve meer onheils, opgeteekend, hoe een vijftal Jezuiten, geheel wetteloos vervolgd, onschuldig ter dood gevonnisd zijn, en als slagtoffers dier woede op het moordschavot gevoerd.
Men mag het naauwelijks aan dallas ten kwade duiden, dat zijne pen, deze onteerende vlek in de Geschiedenis van Engeland overnemende, zich bij het verdedigen der Orde van scherpe bewoordingen meer dan eens bediend heeft. Alleen wanneer hij, uit dit bewijs van onschuldig veroordeelde Jezuiten, (op bl. 196) schijnt te willen afleiden, dat hume in zijne Geschiedenis, bij andere omstandigheden en tijden, evenzeer hen vrijspreken kon, en metderdaad verdedigde, van ooit een misdadig doel te hebben begunstigd, holt gewis zijn ijver buiten perk. Want nopens het mislukte buspoederverraad onder Koning jacobus I getuigt hume, in het XLVIste Hoofddeel zijner Historie, met zoo vele woorden, dat ‘voorname Jezuiten daarbij hunne verfoeijelijke rol speelden.’ (†) Overigens lust het ons geenszins, de aloude grieven en bittere daadzaken te vermelden, waardoor de aanhang van loyola, door

{==566==} {>>pagina-aanduiding<<}
onverstandigen Godsdienstijver, baatzucht en trots bezield, van zijne vroegste stichting af, de Protestanten, ja ook zeer vele Katholijken, getergd, en tegen hunnen zich indringenden invloed verbitterd heeft. Liever leggen wij de Geschiedrol van Spanje, Portugal, Frankrijk, ons Vaderland en andere Staten ongeopend ter zijde; daar het te over bekend is, dat zij Vorsten, bij hen in haat, hebben uit den weg geholpen, tot menigerlei kwaad de Overheden en Koningen aanporden, en den naam der Geregtigheid ontheiligden, tot vernieling der onschuld en stichting van Autodafés, of welke gruwelen er meer van hen gepleegd zijn door misbruik eener magt, van den Hemel bestemd, ‘om, als Gods dienaresse, eene wreekster te zijn tot straffe dengenen, die kwaad doet.’ (*)
Nog minder zullen wij met onze Lezers vertoeven bij hetgene tot wederlegging der bezwaren, tegen de Orde door hume ingebragt, alhier wordt aangevoerd. Men kent dezelve genoeg, en uit de echte stukken bij robertson aangehaald, om daarop niet weder terug te komen. Ook gevoelen wij geen' lust, om hierover met dallas te redetwisten, die zelf niet eens uit hume de plaatsen heeft aangehaald, waar deze hunnen ijver om proselyten te maken en hunne Casuïsterij heeft doorgestreken. Zoo weinig geregelde orde heerscht er ondertusschen in dit opstel, dat men eerst lang hierna (bl. 248)

{==567==} {>>pagina-aanduiding<<}
gewaagd vindt van ‘de zoo beruchte, geheel onbekende, blinde gehoorzaamheid der Leden van de Societeit aan den Generaal;’ en wordt ter toelichting daarbij gevoegd: ‘Zij behoeven enkel hunne bijzondere neigingen, en geenszins hunne bijzondere rede en hun zedelijk gevoel ten offer te brengen.’ Maar vermag men dus te heerschen en te beschikken over de bijzondere neigingen der menschen, hoe weinig blijft er dan overig van hunne vrijheid, en hoezeer leidt zulk eene stichting tot misbruik van magt en gezag! Door loyola, als ware het, bestemd tot eene geestelijke legermagt, is de geheele inrigting op krijgskundigen voet geschoeid, tot onderdanigheid verpligt; bevordering en verplaatsing, tijdelijk voor- en nadeel zijn aan den Generaal verbleven. Naar het ontwerp van lainez en aquaviva is de Alleenheersching met doorslepen staatkunde geregeld, en zijn de talrijke leden der Maatschappij, door bespieding, overreding en menigen kunstgreep, zoo aaneengeschakeld en aan hun Opperhoofd verbonden, dat er van hunne bijzondere rede en zedelijk gevoel naauwelijks meer dan de bloote naam behouden is. Want, daar ook de beoefening der wijsgeerte en verstandsbeschaving bij hen in minachting is geraakt, wint men hierdoor grond voor bijgeloof en domheid, en leert men ligt zijn eigen zedelijk gevoel of oordeel wantrouwen. Trouwens, de Godsdienst zelve en het uitzigt in de eeuwigheid - leveren deze veelvermogende springveren den Hoofden der Orde niet een onwederstaanbaar middel, om wankelmoedigen ter neder te slaan en zwakken van geest in den strik der boosheid te verwarren, of hunne zedelijkheid te overmeesteren? Laat er zijn, bij wien de verzoeking faalde, of die haar stoutmoedig wederstond; men zal misschien te vergeefs navorschen, maar met des te meer
zekerheid mogen gissen, welk een lot aan zulke Christenhelden zij ten deel gevallen!
Ondertusschen, gelijk drogredenaars, die geene waarheid zoeken, welke bij hen gehaat is, niet regtstreeks, maar langs menigen omweg trachten tot hun doel te

{==568==} {>>pagina-aanduiding<<}
komen, en daarop uit zijn om minkundige lezers van de bronnen tot betere kennis af te leiden, of daartegen in te nemen; zoo is, in één woord, de looze betoogtrant in dit geschrift, waarin, bij den schijn eener geschiedkundige voordragt en orde, wezenlijke verwarring heerscht in het betoog. Deszelfs voorname doel is steeds, om het gezag van de beste historische boeken te ondermijnen, die, ongunstig voor de Jezuiten, op den Index te Rome met geene goedkeuring der Kerk geijkt zijn. Robertson was ter markt geweest bij de Wijsgeeren der 18de eeuw, tegen den afloop derzelve niet onberucht gebleven in de dagen des bloeds. Zijn Landgenoot hume, hoewel van vroegeren leeftijd, en gestorven vóór de uitgave der gewraakte gedenkstukken en der Encyclopedie, moet echter met hem op ééne rij gesteld, en doorgestreken worden met dezen veel afdoenden pennetrek: ‘Zoo wel de eene als de andere moesten de voornaamste trekken uit de Fransche berigten ontleenen, welker echtheid, daar de Franschen toch Catholijken waren, zij volstrekt in geenen twijfel konden trekken.’ (Bl. 196.) Welk eene valschaardige verontschuldiging, onzen Jezuiten-Ridder, of ijverigen voorstander der Anglikaansche Kerk, overwaardig! Terwijl hij de eere zijner Landgenooten schijnbaar bepleit, poogt hij aan beider historisch gezag eene giftige wonde toe te brengen, en met éénen slag alles ter neder te werpen, wat in Frankrijk, de Regten der Gallikaansche Kerk handhavende, vroeger en later in openbare Parlementsakten en deftige Geschiedboeken, behalve in menigte stukken van minderen naam, werd ingebragt tegen zijne Heiligen en Overbergsche (Ultramontaansche) Halfgoden. Wij erkennen het, de stichting en snelle opgang van loyola's aanhang verwekte aldaar van den beginne veel aanstoot, die hevigen strijd dreigde. Wanneer de listige
Generaal der Orde, lainez, op de Trentsche Kerkvergadering, laaghartig den Opperbisschop wierookte, en diens Hierarchij mateloos verhief, antwoordde hem de Bisschop van Parijs met eene schampere verontwaardiging.

{==569==} {>>pagina-aanduiding<<}
Zulk eene onwettige verhooging des Pausen noemde hij ‘eenen tijdelijken Tiran geven aan de Kerk,’ en beweerde, ‘dat men haar den titel ontnam van de Bruid van christus, om er eene slavin van te maken, prijs gegeven aan den eigendunkelijken wil (les volontés) eens mans.’ (*) Het kwaad, de menigerlei onheilen en wandaden, daarna van de zijde der Jezuiten, door hunne bemoeijingen, heerschzucht, en voeden van twist en tweedragt, tot den einde toe op Frankrijk afgedaald, en op verre na geenszins opgewogen door het goede, van verdienstelijke leden der Orde bewerkt, is uit de Rijksgeschiedenis der laatste eeuwen te over bekend, dan dat wij deszelfs breede lijst alhier zouden ophangen. Genoeg, de Groote bourbon vond zich eenmaal verpligt, die ontembare Geestelijken uit te bannen; maar noode, en niet dan na herhaalden aandrang van 's Pausen zijde, ja tegen den raad van het Parlement en de bedenkingen van den doorzigtigen sully, wederriep hij (in 1604) dat besluit. Beiden, de schaars bekende Duitscher (bl. 186 enz.) en daarna de Engelsche Ridder, wagen het, den waarheidlievenden en hoogvermaarden Geschiedschrijver de thou (thuanus) aan te bassen uit hunnen duisteren hoek. Aan het verdraaijen van zaken en hun boosaardig lasteren des achting waardigen mans bekreunen wij ons niet; want alzoo kwaakt de kikvorsch in een' modderpoel, terwijl de adelaar ten hemel blijft opstijgen. Maar, ten teeken van partijdigheid bij de thou, voert men hier een uitvoerig antwoord (bl. 229-238) aan van Koning hendrik IV, gerigt aan het Parlement, ter gelegenheid dat hetzelve den Vorst van het wederroepen der Jezuiten was blijven afraden. Een stuk, willens en
wetens, gelijk men beweert, door het achtbaar medelid dier Vergadering verzwegen. Voorzeker, indien zulks te bewijzen ware, dan ligt het er toe met alle vertrouwen, tot dusverre aan den Geschied-
{==570==} {>>pagina-aanduiding<<}
schrijver verleend. Geen twijfel evenwel, of onze Ridder, die nu in waarheid eenen reus aantast, komt wel toegerust ten strijde! Oordeelt zelven, Lezers! Vraagt gij naar de echtheid van dat Koninklijk antwoord? Dadelijk zegt dallas u: ‘Ik heb hetzelve voor mij liggen.’ Met opgave of aanwijzing der bronnen, waaruit hij dat geput of ontleend heeft, bekommert hij zich even weinig als over den uil van Pallas, die hem dreigt te bijten of in het gezigt te krabben. Waagt gij het, om met een critisch oog dit vermeend geschrift van Frankrijks beroemdsten Vorst te doorloopen, al aanstonds verraadt de stijl u eenen sluwen Geestelijke, die zijne langwijlige verdediging der Jezuiten aan hendrik IV in de pen geeft, en dien Vorst geheel anders denken, geheel anders oordeelen doet, dan toen hij, eensgezind met zijn Parlement, het vuil gespuis van ignatius opjoeg en verstrooide. Rijst inmiddels uwe vrees, dat misschien de goede dallas zich vergist hebbe, en een overoud ondergeschoven opstel leverde; wel nu, dan verdient de thou onzen dank, die den valschen steen (gesteld, dat hij dien gekend heeft) onwaardig keurde, om geplaatst te worden onder den schat van juweelen, in het werk voorhanden, dat hij aan zijnen Vriend en Koning kort hierna eerbiedig opdroeg. (*)

{==571==} {>>pagina-aanduiding<<}

Wat hiervan zij, wij verblijven aan onze Lezers, voor zichzelven te oordeelen, wie van beiden, de thou of dallas, aan partijdigheid in dezen schuldig zij! Elk heeft zijne wijze van denken en van zien; wij volgen de onze, en geven aan den tijdgenoot en achtbaren getuige meer geloof, dan aan eenen Schrijver, die ruim 200 jaren later uit dezen of genen hoek een verdacht stuk opschommelt. Overigens gevoelen wij ons weinig opgewekt, om met den Schrijver op clemens XIV en pius VII terug te komen, of over de onzalige oorzaken der Revolutie in Frankrijk te redetwisten, zoo lang hij zwijgt van den verwarden toestand of ledigheid der schatkist. Één woord slechts ter loops. Toegestaan, dat de Apostelen des Ongeloofs (aan Christenwijsgeeren is hierbij niet te denken) de Katholijke Hoven hebben opgewonden, en alzoo zegepralende konden medewerken tot het besluit, waarbij loyola's aanhang afgedankt en verbannen werd van zijnen heer; zoo vragen wij nogtans: was deszelfs toenmalige gevoeligheid en die der Hoven tegen de Orde niet zeer regtmatig en naar verdienste? Verder, wanneer de Groote Natie geteisterd werd door mannen des bloeds, en, ledig van betere beginselen, los van allen band van zedelijkheid en Godsdienst, zich in gruwelen baadde, had Frankrijk toen niet het bitter nawee te bezuren eener Jezuitsche opvoeding en leiding van deze geslagen vijanden van het Protestantismus, door welken het burgerlijk onderwijs op de lagere scholen verwaarloosd (*), een blind geloof ingestampt, de heilige eerdienst door zinnelijken lust en praal
overladen (†), gewijde waarheid, Christendom en

{==572==} {>>pagina-aanduiding<<}
Christelijke deugd onder den sluijer van dweeperij, geheimzinnigheid en dwaalbegrip verdonkerd zijn geworden? Doch zwijgen en eindigen wij een reeds te zeer uitgedijd verslag met de woorden van bayle: ‘Il est certain, (qu'il y a des gens, qui, sans paroitre préoccupez, soutiennent) que plusieurs choses ont rendu justement odieuse cette Société. On n'acquiert pas une si grande puissance, et on ne la conserve si longtemps, sans le secours d'une politique humaine très rafinée. Or n'est ce point l'encyclopédie de la mauvaise Morale quant aux péchez spirituels? D'ailleurs ce sont les Jésuites, qui ont poussé le plus ardemment et le plus loin les consequences de plusieurs doctrines, nées avant eux, et qui exposent les Souverains à de continuelles Revolutions, les Protestans au carnage, et la Morale Chrétienne au plus déplorable relâchement que l'on puisse appréhender.’ (*)
Men dreigt de uitgave van een tweede Deel. Wij vleijen ons, dat die zal achterblijven, althans daartoe in Nederland geene aanmoediging moge gevonden worden. Hoe dit zij, eenmaal gesproken hebbende, achten wij, wat uit dien hoek ons toewaaije, onzer aandacht onwaardig, en reiken wij gaarne de tuchtroede aan andere vaderlandsche Recensenten toe.





{==573==} {>>pagina-aanduiding<<}

Geschied- en oordeelkundige Verhandeling over het Leerstelsel van den Franschen Geneesheer broussais; door G.C.B. Suringar.

(Vervolg en slot van bl. 528.)

In het tweede deel komt men nu tot de oordeelkundige beschouwing van het nut en nadeel, dat men uit de opvolging van de voorschriften van broussais in onze gewesten te wachten heeft, en zal de eerste afdeeling gewijd zijn aan het onderzoek omtrent de voordeelen dezer leer.
Wat er in het algemeen van eene wereldheerschappij, een algemeen godsdienstig stelsel, algemeene wetten kan gezegd worden, is ook toepasselijk op algemeene geneeskundige voorschriften. Hangen vele ziekten van luchtstreek en leefwijze af, (men denke slechts aan die der warme luchtstreken, en raadplege clark, rush, johnson en anderen) zoo zullen de voorschriften, welke voor een gedeelte lands doelmatig zijn bovonden, voor een ander niet geheel toepasselijk zijn. Deze te uitgebreide toepassing, het verachten van de waarnemingen van vroegere tijden, het schamper afwijzen van de ondervinding van anderen zijn de donkere partijen van een stelsel, hetwelk anders veel goeds bevat, en, gewijzigd, in vele opzigten behartiging verdient; of liever, enkele wenken van een praktisch genie wijzen naar punten, die door den bedaarden waarnemer niet zullen voorbijgezien worden, maar langs welke de te groote geestdrift, zonder er eenig nut van te trekken, voorbijstuift. Wanneer de Heer suringar aanneemt, dat door de leer van broussais de algemeen verwaarloosde algemeene Ziektekunde vlijtiger beoefend wordt, zoo mag als een der voordeelen van ons land gelden, dat de ontleedkundige Ziektekunde meerdere aanmoediging heeft gekregen; deze belangrijke tak mogt niet blijven kwijnen in een land, waar de Ontleedkunde steeds hare ijverigste

{==574==} {>>pagina-aanduiding<<}
beoefenaars vond, en camper, bonn, sandifort, vrolik en anderen proeven van hunne bedrevenheid in de ziektekundige Ontleedkunde gegeven hebben.
Men kan toestemmen, dat broussais meer op de plaatselijke gesteldheid der werktuigen opmerkzaam maakt, en hieruit kan voor ons land groot nut getrokken worden; want wanneer baglivius over het algemeen dit niet verzuimt, wanneer onze boerhaave met van swieten, barbette en anderen hierin niet achterlijk zijn gebleven, is evenwel in ons land het onderzoek naar de plaatselijke gesteldheid niet altijd aan de orde van den dag geweest; getuige de dikwijls zoo dubbelzinnige behandeling der maagkwalen, hier te lande niet zeldzaam, en de etterzak van velen, die, als een Deus ex machina, de dwalingen of onkunde op eene fatsoenlijke wijze onder de aarde moet brengen. Het wordt dus mede voor ons land van belang, bl. 254, de ziekten der maag en ingewanden meer in verband met de bewerktuiging te beschouwen, al is er ook overal geene ontsteking, om niet met prikkelende middelen elke aandoening te bestrijden; terwijl wij wederom, als aan ons land bijzonder eigen, meenen te mogen voorondersteilen, dat bij ons de sympathische invloed van de maag op de overige ligchaamsdeelen minder is dan in andere, drooger en warmer gelegene luchtstreken; waarmede wij echter niets willen verkorten van het op bl. 254 opgenoemde verband. Omtrent het nog verder opgegevene is het zeker, dat de Geneeskunde groote aanwinst heeft gedaan door het onderzoek van broussais naar de langdurige ontstekingen, en dat hierdoor eene even zoo verderfelijke beschouwing der ziekten, als alleen gestoorde zenuwwerking zijnde, eene noodige teregtwijzing heeft ontvangen; terwijl het onderzoek van maag en darmbuis, ook in ziekten, welke van haar niet afhankelijk schijnen, behartiging en aanprijzing verdient, het zetten van bloedzuigers, bij al het misbruik, van eene betere zijde zich aanprijst, en men, in navolging van sydenham

{==575==} {>>pagina-aanduiding<<}
en boerhaave, zich als op nieuw aan de waardering en doelmatige aanwending der antiphlogistische geneeswijze herinnerd ziet. Het is maar jammer, gelijk op onderscheidene plaatsen wordt opgemerkt, dat het nieuwe en overdrevene altijd tot de waarheid moet terugbrengen. Men bestudere de Aphorismi van boerhaave, en nergens zal men dien oproerigen toestel van geneesmiddelen aangeprezen vinden. Zachte voeding en opwekking der krachten door zulke voedsels en geneesmiddelen, - ziedaar de wegen, langs welke deze groote Arts zijne lijders tot de gezondheid teruggebragt wilde hebben. Men raadplege stoll in zijne werken en aan het ziekbed, en de braak- en purgeerwoede zijner opvolgers zal op elke bladzijde hare bestraffing vinden. Wanneer men nu erkent, dat broussais der Geneeskunde ook veel voordeel heeft aangebragt, kan men echter zich niet onthouden, met joseph frank, te zeggen: dit goede had evenwel gewrocht kunnen worden zonder zoo vele beweging en opschudding!
Na het voordeel te hebben aangewezen, waarin de Schrijver korter kon zijn, omdat zoo veel, door broussais zich toegeëigend, slechts terugroeping is van hetgeen anderen reeds gezegd en gedaan hebben, moet het nadeel nog betoogd worden, hetwelk men uit de opvolging van de voorschriften van broussais in onze gewesten te wachten heeft.
Zeer uitvoerig wordt dit gedeelte door den Schrijver behandeld, en wel onder de volgende hoofdafdeelingen: koorts, ontsteking, zenuwziekten, vloeijingen, kwaadsappigheid.
De Schrijver verkiest de ziektesoorten bij voorkeur na te gaan, ofschoon het slelsel van broussais op nog meerdere wijzen zoude kunnen getoetst worden, als b.v. aan de algemeene genezingsleer, die door broussais veronachtzaamd wordt; weshalve sommigen zijner navolgers reeds getracht hebben dit gebrek te verhelpen, waarin onder anderen begin niet ongelukkig is geslaagd, en nog nuttiger zoude geworden zijn, hadde hij onpar-
{==576==} {>>pagina-aanduiding<<}
tijdiger geschreven. Ook aan de algemeen heerschende ziektegesteldheid zoude het ter toetsing te brengen zijn; maar dewijl broussais en zijne ijverigste volgelingen haar niet alleen ontkennen, maar nog daarenboven belagchelijk maken, is het beter, hen bij het erkende te bepalen, om hen niet zoo zeer te wederleggen, als anderen voor dwaling te behoeden. Wat zal toch wederleggen baten bij menschen, die tegen alle aanmerkingen het stilzwijgen bewaren, met een' medelijdenden glimlach of een verachtelijk schouderophalen?
Zoo wordt het bestaan van aanhoudende koortsen bl. 279 op goede gronden betoogd, en wèl geredeneerd over werking der natuur en hulp der kunst. Zeker is het moeijelijk (bl. 290) de juiste grenzen tusschen eene overdrevene Medicina exspectativa en eene al te werkdadige Geneeskunde te bepalen; daarom wordt deze middelweg dan ook eerst later gevonden, en niet dan na langdurige oefening met goed gevolg betreden. Men leest spoedig de vermaningen van stoll § 874, maar men verstaat ze eerst later. Op bl. 292 en verv. wordt het bestaan der ontstekingskoorts zonder plaatselijke ontsteking gehandhaafd, en juist aangemerkt, dat, wanneer er ontsteking bijkomt, deze niet bij voorkeur in de maag moet gezocht worden, maar even dikwijls de luchtwegen hierdoor worden aangedaan; het zoude Rec. tot staving aan geene voorbeelden ontbreken. Aandoening van het spijskanaal worde echter niet over het hoofd gezien; de tong behoude hier vooral hare waarde als semeiotisch teeken, want het behoeft geene ontsteking van de maag om prikkelende middelen te vermijden, en de waarschuwing van rega (bl. 292) blijft van kracht voor alle tijden, zoo als alle op waarheid rustende ondervinding. Tevens herinnere men zich, dat het lancet en de bloedzuigers de eenigste Antiphlogistica niet zijn.
Dat onze catarrhale koortsen geene maagontstekingen zijn, wordt zeer doelmatig betoogd bl. 301; het ware echter hier wel de plaats geweest, voor eene te prikkelende geheeswijze te waarschuwen, zoo als j. frank

{==577==} {>>pagina-aanduiding<<}
met regt voor den spir. Mindereri en andere geliefkoosde en daarom dikwijls te onpas voorgeschrevene geneesmiddelen doet. Hetzelfde geldt van pulv. Doveri, kamfer enz. - Over de wormkoortsen (bl 312) wordt met reden het gevoeien van broussais wederlegd. Hetzelfde geldt ook nopens het oordeel over de leverontstekingen en galkoortsen. Zeer zeker kan de lever door uitwendige en eigenaardige prikkels aangedaan worden, en het zoude elken Arts niet aan voorbeelden ontbreken, welke genoegzaam bewijzen, dat de aandoening der maag, waar zij in die gevallen wordt gezien, sympathisch of consecutief is. Aan den anderen kant zouden wij echter den Heere suringar in bedenking geven, of zelfs de door hem genoemde febris biliosa simplex, of febris cum saburra biliosa, desgelijks niet een gevolg is van prikkeling der lever; en de zoogenoemde saburra (de beteekenis van dit woord is toch zoo onbepaald; zie friedländer, Pathologia, § 207) niet eerder een gevolg dan oorzaak der leveraandoening is; in het tegenovergestelde geval zoude dan de aandoening van de maag uitgaan. De aanmerkingen over het misbruiken van het kwik (bl. 373) door Duitsche Geneesheeren zijn toch niet zoo geheel ongegrond, en te dezen opzigte zoude broussais geene berisping verdienen over het gezegde: sur ce point important, la Médecine (lees liever, les Médecins) a encore fait un pas retrograde. - Over de zenuw- en rotkoortsen, bl. 319-330, wordt mede alles wèl uiteengezet, maar had de aanwending van plaatselijke bloedonttrekkingen meerdere aanprijzing mogen vinden. Hoe dikwijls toch, wanneer men de algemeene behandeling tegen de dalende levenskrachten behoorlijk wijzigt, belemmeren
plaatselijke bloedsophoopingen de vrije aanwending van daartoe gepaste middelen. Fenige bloedzuigers (geene vijftigtallen) zijn dan het eenvoudigste middel, om zulke bezwaren te verhelpen, en het den Arts ruimer te maken. Over eene doelmatige aanwending der bloedzuigers verdient nagelezen te worden Dr. nàgeli, über die Holländischen Sümpffieber, mit Bezug auf die Epidemie von 1826, in de Verhandlungen der Med. Chir. Gesellschaft des Kantons Zürich; Zürich, bei j.j. ulrich, 1828. Over de tusschenpoozende koortsen (bl. 330-340) weiden wij niet uit: het voor en tegen is wèl uiteengezet. Met genoegen vindt men bij het slot der redenering opmerkzaam gemaakt op het nut van plaatselijke bloedonttrekkingen bij sommige tusschenpoozende

{==578==} {>>pagina-aanduiding<<}
koortsen. Nog onlangs zag Rec. eene hardnekkige derdendaagsche koorts bij een' verzwakten en zoogenoemden lympatischen lijder ophouden, na het zetten van eenige bloedzuigers achter de ooren, van wege eene meer dan gewone hoofdpijn, welke bij de laatste aanvallen werd gevoeld. Hetzelfde werd evenwel mede van afleidende middelen waargenomen. Zoo verloor eene dergelijke hardnekkige koorts zich na het zetten eener fontanel. - Tevens zij hier aangemerkt, dat, wanneer men ook bij tusschenpoozende koortsen het gevoelen van broussais niet omhelst, de geprikkelde toestand van het vaatstelsel, en inzonderheid der haarvaten, in vele gevallen eene bijzondere aandacht verdient. Vele naziekten, inzonderheid borst- en andere waterzuchten, zouden hierdoor kunnen voorgekomen worden. Over den al of niet plaats hebbenden invloed eener heerschende ziektegesteldheid is genoeg gezegd door wittmann, kieser, alexander en anderen, om hier verder op terug te komen.
Hoezeer wij het over 't algemeen eens zijn met den Heer suringar, meenen wij op goede gronden van hem te mogen verschillen, dat zuivere ontstekingsziekten in dien graad als elders bij ons hoogst zelden of nooit worden waargenomen. Algemeene en plaatselijke ontstekingen zijn bij ons veelvuldig genoeg, en menigvuldiger dan men wel uit den aard der luchtsgesteidheid zoude opmaken, wier uitwendige schadelijke invloeden welligt rijkelijk worden opgewogen door het veelvuldig gebruik van sterke dranken. Het begin van het jaar 1830 scheen althans niet onder te doen bij hetgeen musschenbroek in het jaar 1731 heeft waargenomen. Behartiging verdient hetgeen over de ontsteking der hersenen wordt gezegd; zij is zoo wel idiopathisch als sympathisch, en ook bij de laatste zoude men dikwijls te kort schieten met enkel bloedzuigers op de maag te zetten. Voor onze streken, waar zoo dikwijls een verholen voeteuvel of jicht in het spel is, zullen bij koude fomentaties over het hoofd warme pappen over de voeten een gelukkig gekozen middel zijn. - Wat de keelontstekingen en longontstekingen betreft, indien de aanmerkingen van broussais niet zoo geheel eenzijdig waren, zij zouden niet ten eenemale ongepast zijn. Het werk van horn over de Pneumonie is nog niet zoo verouderd, en hoe wordt daar de antiphlogistische behandeling beoordeeld; en hoe dikwijls ziet men niet in keelontstekingen den geprikkelden toestand telkens door prikkelende

{==579==} {>>pagina-aanduiding<<}
gorgeldranken verergerd! Beredeneerde Artsen maken zich aan zulke misgrepen niet schuldig; maar hoe groot is niet het heer der onberedeneerde Empirici, die op hooren zeggen trachten te genezen! - Ten opzigte van de longtering (bl. 363-373) wordt het bekende gezegd, en daarom kan het hier met stilzwijgen voorbijgegaan worden. Van de leverontsteking is mede reeds gewag gemaakt. Over de Gastro-Enteritis wordt het bekende voor en tegen wèl uiteengezet. Zoo ergens, moet hier de dwaling van broussais uitkomen. Die toch eenzijdig ziet of handelt, is altijd op den weg tot dwaling. Wij twijfelen echter, of de uitspraak van den Heer suringar vermogender zal zijn dan die van zoo vele anderen, welke getracht hebben de andersdenkenden tot betere overtuiging te brengen. Over buikvliesontsteking, rheumatismus en jicht wordt het bekende ter wederlegging van broussais, waar zulks noodig is, wèl uiteengezet; de aanhaling van hufeland is (bl. 399) op hare plaats. Menig jichtlijder zoude niet zoo spoedig het slagtoffer dezer ziekte geworden zijn, ware de plaatselijke crisis niet te dikwijls of ontijdig verstoord geworden. De gematigde voorstanders der leer van broussais zijn grootendeels teruggekomen van het denkbeeld, dat pokken, mazelen, roodvonk enz. niet dan overgebragte maagontstekingen zijn; dit gevoelen zal dus zonder vele bestrijding van zelf komen te vervallen, en inzonderheid bezit men omtrent deze stof belangrijke oorspronkelijke bijdragen van den beroemden thuessink.
Wat de ziekten van het zenuwstelsel aangaat, bl. 411 enz., komen wij tot geene bijzonderheden, om deze Recensie niet te zeer te doen uitdijen. Wat echter de kinkhoest betreft, zonder dien met broussais of anderen in eene ontsteking der luchtwegen te zoeken, gelooven wij, dat eene verstandige toepassing der geneeswijze van desruelles alle behartiging verdient; men hecht bij deze ziekte nog te veel aan eene specifique geneeswijze, denkt te veel aan zenuwen, en vraagt niet, indien ook de zenuwwerking ongeregeld is, of de bedaring derzelve bij kinderen dikwijls niet het best door antiphlogistica wordt bewerkt. De op bl. 421 vermelde geneeswijze houden wij toch algemeen voor doelmatiger dan herhaalde braakmiddelen, sulph. aurant., kermes enz., waarmede de kinderen maar al te dikwijls mishandeld worden. - Beroerte en krankzinnigheid zouden tot uitdijende

{==580==} {>>pagina-aanduiding<<}
verhandelingen aanleiding geven, indien men van wederzijden de gronden nader wilde ontwikkelen. - Wat de behandeling der slijmtering aangaat, zijn de verschillende aanwijzingen en het gebruik van onderscheidene geneesmiddelen juist. Zoo hier, alsmede in meerdere ziekten, maken de volgelingen van broussais zich schuldig aan het verzuimen van vele zeer voortreffelijke en dikwijls onmisbare geneesmiddelen.
Wij gelooven met suringar, dat de roodeloop niet alleen door bloedzuigers kan genezen worden, maar houden ons verzekerd, dat men hier, broussais volgende, minder onheil zal aanregten, dan wanneer men den anders voortreffelijken zimmermann, gehoor geeft. Men herkent in den Schrijver over den Loop hem niet, die door zijn werk over de Ervaring zich eene duurzame gedenkzuil heeft gesticht. Bloedzuigers, de strengste diëet (dit struikelblok voor zoo velen), verzachtende geneesmiddelen, het voorzigtig gebruik van het opium zullen beter voldoen dan zuurachtige en andere middelen; wij vertrouwen, dat geene verhittende hier slechts van verre in aanmerking komen. Frank en richter zien hier wèl; de lijkopeningen bevestigen hun gevoelen. - De waterzucht is eene dier ziekten, welke nog eene bijzondere oplettendheid vordert; de waarnemingen van den Hoogleeraar schröder van der kolk zullen gewis tot nader onderzoek opwekken. - Omtrent de venusziekte behoort mede nog veel gedaan te worden. Tot zoo lang oordeele men van wederzijden niet te scherp, en wage men vooral geene lijders aan onbewezene gevoelens! Wat dacht men vroeger niet van de genezing dezer ziekte door opium? Zijn ook alle goede voorstellen altijd uitvoerbaar? Ten slotte vereenigen wij ons niet geheel met het aangevoerde, ‘dat, het gebruik van bloedzuigers in scirrheuse en carcinomateuse ongemakken geenszins willende afkeuren, wij ons echter overtuigd houden, dat men dezelve meestal even vruchteloos als elk ander geneesmiddel zal beproeven.’ Men beproeve het altoos, juist om die reden, en om enkele belangrijke waarnemingen, die van eene goede uitkomst getuigen; evenwel men wachte niet te lang.
Wij wenschen het werk van den Heer suringar in veler handen, vooral van diegenen, welke niet in de gelegenheid zijn, vele werken te raadplegen, en om uit het gelezene de slotsom te kunnen opmaken. Jammer, wij herhalen dit, dat hier al wederom het nut aan het voordeel wordt opgeofferd.


{==581==} {>>pagina-aanduiding<<}

Handboekje over de Boomkweekerij, ten dienste der Jeugd. Met een Plaatje. Te Koevorden, bij D.H. van der Scheer. 1830. In 8vo. 80 Bl. f :-25.

Een welgeschreven, voor kinderlijke bevatting geschikt opstel, over de boomkweekerij, in gesprekken tusschen een' dorpschoolonderwijzer en twee leergierige jongens. Wij wenschen het eene goede reize, en aan den ooftbouw vele jeugdige vrienden!




Het Stoomwerktuig, deszelfs oorsprong, voortgang en zamenstelling, beschreven en toegepast op Fabrijken, Stoombooten en Stoomrijtuigen. Opgehelderd door twee gelithographeerde Platen. Door Willem van Houten. Te Breda, bij Broese en Comp. 1830. In 8vo. 205 Bl. f 1-50.

Het was een goed denkbeeld, om in een populair geschrift het Stoomwerktuig, hetwelk thans zoo veelvuldig wordt aangewend, te beschrijven en op te helderen. De Schrijver van dit boekje heeft echter, onzes inziens, aan die behoefte niet voldaan; daar zijn boekje die duidelijkheid mist, welke hier een hoofdvereischte is. Hij verontschuldigt zich met voor eenvoudige menschen en niet voor geletterden te hebben geschreven! Wij zijn van oordeel, dat daartoe kennis en oefening vereischt wordt, die niet zoo gemakkelijk te verkrijgen zijn, en dat men eerst zijne eigene denkbeelden behoorlijk moet weten te rangschikken, vóór men bekwaam is, die van anderen uit te breiden.




Le Despotisme, considéré comme le développement naturel du système libéral, ou comme le complement de la révolte de l'homme contre Dieu; par A. Capadose, Docteur en Médecine. A Amsterdam, chez J.H. den Ouden. 1830. 8vo. VIII et 144 pag. f 1-25.

Waartoe mag dit boekje wel in het Fransch geschreven zijn? Om de Franschen en Belgen tot des Schrijvers gevoe-
{==582==} {>>pagina-aanduiding<<}
len over te halen? Daar zijn de tijden toch wel niet naar, en - om de waarheid te zeggen - de stijl ook niet. Om zich bij Franschen bespottelijk te maken? Dat zou wel eens het geval kunnen zijn. Immers, de Schrijver redeneert geenszins uit staatkundige beginselen, (wanneer hij misschien, hoe slecht ook zijn Fransch is, in deze zoo overstaatkundige Eeuw misschien nog al lezers zou vinden) maar uit oude godsdienstige stelsels, door hem op de zonderlingste wijze op de Staatkunde toegepast. Ziehier eenige staaltjes, die den geest van het geheel kunnen leeren kennen. De mensch bestaat uit drie deelen; geest, ziel en ligchaam. (Dit denkbeeld is niet onbijbelsch, en men vindt het ook, schoon in andere bewoordingen, bij plato weder. Maar nu!) De val onzer eerste ouders heeft, in plaats van een zuiver ligchaam, eene heilige ziel en een' reinen geest, ons doen verkrijgen een onzuiver ligchaam, eene bezoedelde ziel en een' afgevallen en onreinen geest. Even als de mensch uit die drie beginselen bestaat, dus ook het menschdom van de eerste tijden af. Van adam's drie zonen was kain het zinnebeeld van het ligchaam, of het vleesch; abel van de ziel, en seth van den geest. Wij weten niet, waarom die goede abel bij Dr. capadose zoo laag staat. In abel, zegt hij, zien wij het beeld der ziel, die in haren natuurstaat geheel onderworpen is aan het ligchaam,
en onbekwaam, om deszelfs invloed weêrstand te bieden. Maar de Doctor moest een' derden man hebben voor zijn stelsel: seth kon hij niet wel nemen; dus moest abel het slagtoffer van den Doctor zijn. Hij is, volgens hem, onder de slagen zijns broeders gevallen, als een treffend beeld van den dood en de onvruchtbaarheid der ziel vóór de wedergeboorte. (De Schrijver van den Brief aan de Hebreën, XI:4, dacht er nog al anders over; maar de Doctor weet het zekerlijk beter. Doch verder.) In de familie van noach vinden wij dit geheimzinnige drietal weder. Cham vertegenwoordigt er het ligchaam, japhet de ziel, en sem den geest. (De Bijbel zegt van de karakters dezer drie mannen wel niets, dan eene Anekdote, die japhet en sem in edelaardigheid ten minste gelijk stelt; maar de Doctor weet het wederom beter. Ook moest hij zijn drietal vol maken.) Even als kain voor de verdoemenis en een seth voor heerlijkheid bereid zijn, cham voor den vloek en sem voor den zegen, dus is in het menschdom eene wereld van uitverkorenen, bepaald voor de hemelsche heerlijkheid,

{==583==} {>>pagina-aanduiding<<}
en eene wereld van doemelingen, expresselijk bewaard voor de Hel (réservés pour la Gehenne.) (Foei, Doctor! dat gaat te ver. Denk aan matth. VII:1, 2.) Dit zijn dus maar twee klassen. Ware de Doctor Roomsch, zoo kon hij zeer gevoegelijk zijn drietal met de zielen in het vagevuur vol maken. Maar dat gaat nu niet. Doch bij de nog levende menschen gaat de trits overal door. Hij maakt er zelfs eene tabel van. Het geheele menschdom is dan verdeeld in ligchamelijke of vleeschelijke, ziels- en geestelijke menschen. De eerste zijn de Wilden en menscheneters; de tweede de beschaafde heidensche volken; de derde (in den ruimsten zin) de aanbidders van éénen waren God. Deze splitsen zich weder in drie klassen; de vleeschelijke zijn de Mohammedanen, de ziels-menschen de Joden (credat Judaeus Apella) en de geestelijke de Christenen. Maar ook onder dezen heeft weder eene onderdeeling plaats. De vleeschelijke zijn de Roomschen en alle leden der Grieksche Kerk, de ziels-menschen alle Protestanten buiten de Hervormde Kerk, de geestelijke menschen de Gereformeerden, aanhangers der leer van calvijn, die het ware Sion Gods is (bl. 41.) Eindelijk zijn er in elke Kerk, groot of klein, weder vleeschelijke, ziels-menschen (die naar de wereld zeer braaf kunnen leven) en uitverkorenen of geestelijke menschen. De laatsten alleen worden zalig; de beide andere klassen zijn kinderen des toorns, en worden eeuwig verdoemd.
Maar, zal men zeggen, wat heeft nu dit betoog, dat de Doctor een gestreng Calvinist is, (alsof wij het nog niet wisten) met Liberalismus en Despotismus te doen? Zeer veel, Lezer! Want ieder Christelijke Staat is volstrekt dezelfde, als die onzer eerste ouders. De Koning of Vorst is niet de Vader, (want dan zouden de kinderen bij meerderjarigheid vrij worden) maar (lach niet, Lezer!) de man, en het geheele Volk, al bestaat het uit 50 millioenen menschen, de vrouw van dien man. Welk een ongehoord Serail voor dien Sultan! Doch neen - het geheele Volk is, als corpus morale, slechts ééne vrouw, en moet als zoodanig haren wettigen Heer en Voogd onderworpen zijn. Maar als die Heer en Voogd nu eens komt te sterven, hoe dan? Alsdan treedt zijn opvolger, zijn zoon, immers niet in de regten op zijne moeder?
Men ziet, tot welke ongerijmdheden en dolheden het stelsel van den Doctor geleidt, wanneer men zijne vergelijking

{==584==} {>>pagina-aanduiding<<}
wil volhouden. Maar, gaan wij verder. Gelijk de vrouw van den Duivel verleid is, om de verbodene vrucht te eten, dus ook het volk, om van de vrijheid te proeven. Men durfde aan de volken diets maken, dat zij niet om den Koning, maar de Koning om hen was, iets even zoo ongerijmd alsof men zeide, dat de man om de vrouw is gemaakt, en niet de vrouw om den mon. God wilde echter een' Vertegenwoordiger op aarde hebben, en dit is de man, niet de vrouw, de Monarch, niet het volk. (Bl. 61.) De dag, waarop men aan de Vorsten zeide, dat hunne magt hun door het Volk werd opgedragen, was voor de Staten even noodlottig, als toen de vrouw in het Paradijs haren man de verbodene vrucht gaf. (Bl. 64.) Hieruit volgt, dat de Staten vóór de kennis dier noodlottige leer in het Paradijs geleefd hebben. Stellen wij nu ook al niet (zoo als wij toch behooren te doen) de beginselen der leer, die volgens den Schrijver des Duivels is, reeds in de bosschen van Duitschland en in de Middeleeuwen, in de Maart- en Meivelden, de Staten van Arragon en Kastilië, de Zwitsersche Cantons, de Engelsche Parlementen en Nederlandsche Staten; denken wij slechts aan de beginselen, die men in de zeventiende en achttiende Eeuw begon te prediken, zoo leefden de Volken onder hendrik den VIII, filips den II, lodewijk den XIV en de tallooze kleine tirannen in Duitschland (waarvan er een, volgens scheltema, in één jaar 5 pCt. zijner onderdanen als toovenaars en heksen deed verbranden) waarlijk niet in het Paradijs! De Protestantsche Staten hebben
geheel bijzonder den invloed der vernielende beginselen van de hedendaagsche Staatkunde ondervonden. (Bl. 67.) Leugenachtig, volstrekt leugenachtig, Doctor! Zie op Frankrijk, Spanje, Portugal, Italië, in het revolutionaire tijdperk, thans op het rampzalige Braband, de prooi van Godvergetene fielten; welke Protestantsche Staat is daardoor geschokt en beroerd geworden, behalve (door geheel bijzondere omdandigheden) de Vereenigde Nederlanden? Juist dit strekt het Protestantismus tot eere, dat de meer algemeen verspreide verlichting en kunde der ingezetenen de banden, die Vorst en Volk aan elkander hechten, beter waarborgt; en welk treffender bewijs kan er daarvoor zijn, dan de houding, die het Protestantsche Noord-Nederland thans aanneemt tegenover het ongelukkige Braband, sinds Eeuwen de speelbal en het werktuig der Papen?

{==585==} {>>pagina-aanduiding<<}

Voltaire was, volgens den Doctor, het werktuig, waarvan de Duivel zich bediende, om de leer te prediken, dat de Volken ook regten hebben. Wij voor ons hebben met voltaire, in meer dan één opzigt, niets op: hij misbruikte op het schandelijkst de groote gaven, hem door den Schepper geschonken, en zijne voorregten als Christen, tegen dien Schepper en tegen het Christendom; maar zulk eene opeenstapeling van scheldwoorden, als wij op bl. 70 tegen dien man vinden, is toch beneden de achting, die een fatsoenlijk man aan zichzelven en het Publiek schuldig is. Wat capadose van de Fransche Revolutie (vooral na 1792) zegt, is volkomen waar. Zij is eene schandzuil, door het Fransche Volk aan zichzelve gezet! Maar waarlijk, de leer, dat het Volk ook regten heeft, dat de Vorst om het Volk, niet het Volk om den Vorst is, werd geenszins door voltaire noch door de Fransche Omwenteling geleerd; wij hebben ook dit geheiligd beginsel aller volksvrijheid, dat door de Vorsten in de vijftiende en zestiende Eeuw zoo schandelijk miskend werd, aan het Protestantismus te danken. Onze Staten-Generaal verkondigden die leer aan het verbaasde Heelal en aan de tandenknarsende Despoten in hun onvergetelijk Manifest van den 26 Julij 1581 (*), onder dien zelfden Prins willem den I, dien ook de Doctor zoo prijst. De Engelsche Protestanten verdedigden die zelfde volksregten tegen het altijd half of geheel Roomschgezinde en despotieke Huis van stuart, eerst in den ongeregelden en tot dwingelandij overgeslagenen opstand van 1642, daarna in de onsterfelijke Omwenteling van 1688, den grondslag van Engelands
tegenwoordig Staatsregt en voorbeeldeloozen bloei. De Roomsche proselytenmakerij van jakob den II gaf daartoe wel onmiddellijk aanleiding; maar het was toch even zeer om Engelands vrijheden, als om de Protestantsche Godsdienst te doen.
Nu komt eindelijk de Schrijver tot het hoofddoel van zijn werk, door te doen zien, dat zulk eene vrijheid, welke met het beginsel van Souvereiniteit des Volks verbonden is, eindelijk Despotismus ten gevolge moet hebben. Gelijk de meer geweldige Fransche Omwenteling eenen militairen Dwingeland, dus zal (voorspelt hij) de langzame en beredeneerde afschei-
{==586==} {>>pagina-aanduiding<<}
ding van God, die wij tegenwoordig beleven, een bedaard, langzaam, Jezuitsch, listig Despotismus ten gevolge hebben, dat de harten bederven en het verstand voorinnemen, en eindelijk een onwettig gezag op allen zal oefenen, die den Heer in geest en waarheid dienen. Daartoe zal het zich aan het hoofd plaatsen van - de Jezuiten en Vrijmetselaars; menschen, die nog al wat verschillen. (Maar zekerlijk, men kan voor niets meer instaan, nadat men den Godloochenaar de potter en het beest de celles (*) met de robiano en zijne Priesters ééne lijn heeft zien trekken!)
Het boekje eindigt met eene oproeping aan het Volk Gods. Zij moeten Gode geven, wat Godes is, maar weigeren, aan den Keizer een regt op hun geweten inte ruimen. (Wij wilden wel eens weten, welke wereldlijke Overheid zulks verlangt.) In de Noten wordt beweerd, dat de opstand van Nederland in 1572 en die van Engeland in 1688 geenszins staatkundig, maar louter godsdienstig waren. (Wij zagen zoo even het tegendeel.) Zonderlinge Godgeleerde Hypothesen des Schrijvers, mede in de Noten geboekt, en tot het oogmerk des werks in geen verband staande, gaan wij voorbij.
Wanneer dit boekje, in plaats van vrij wat onzin en misplaatste vertooning van Godgeleerdheid, de stelling had ondernomen te betoogen, dat het misbruikte Liberalismus, of overdrevene vrijheidszucht, de moeder is van het Despotismus, zoo zou het slechts de tolk, niet alleen van de grootste Wijzen der Oudheid, maar ook der ondervinding geweest zijn. Plato en cicer obeide hebben in hunne onsterfelijke werken over den Staat betoogd, dat, ‘wanneer begeerten naar het overtollige den hoofdzetel der ziele hebben overweldigd, en dien ledig vinden van degelijke kundigheden, edele oefeningen en waarachtige bekwaamheid - de beste wachters der ziel bij hem, die God lief heeft - zij dan leugentaal en opgeblazene gedachten daarvoor in de plaats stellen, de deur sluiten voor de hulp van beter overleg, de schaamte dwaasheid, bezadigdheid lafhartigheid, gematigdheid onnoozelheid en bekrompenheid noemen, en aan alle nuttelooze begeerten den vrijen teugel vieren; geweld, daarentegen, regeringloosheid, losbandigheid en schaamteloosheid opvijzelen en bekroonen: terwijl zij geweld verlichting, regeringloosheid vrijheid, losbandig-
{==587==} {>>pagina-aanduiding<<}
heid edelaardigheid, schaamteloosheid dapperheid noemen. Dan is er geene regelmaat, geen band van verpligting meer in het leven. Dan zegt men, dat voor den mensch, van nature vrij, alleen in eene Volksregering het leven waarde bezit. Maar wanneer men nu bij dien dorst naar vrijheid in handen van ondeugende schenkers vervalt, en men alsdan door dien ongemengden drank wordt bedwelmd, zoo belastert men de Regenten, die niet bij uitstek toegevend zijn, en niet tot alles vrijheid willen geven, als deugnieten en Oligarchen; maar dezulken, die der Regering gehoorzaam zijn, veracht men als vrijwillige slaven en nietige wezens; de bestuurders, daarentegen, die zich met de bestuurden, de
bestuurden, die zich met de bestuurders gelijk stelien, prijst men, zoo in het openbaar als in het bijzonder. Dan gehoorzaamt de zoon zijne ouders niet meer, de vreemdeling wordt met den burger gelijk gesteld, de leerling veracht zijnen leermeester, de jongeling den grijsaard, en in 't algemeen moeten dezen zich met de jeugd gelijk stellen, om den naam van stroeve Despoten te mijden. Eindelijk veracht men ook alle beschrevene en onbeschrevene wetten, opdat men toch geenen Heer hoegenaamd zou erkennen. Maar dan baart de overmaat juist het tegenovergestelde; al te groote vrijheid stort den burger en den Staat in al te groote slavernij door de hommels, de onnutte leden der Maatschappij, wier prooi de Rijken dan worden.’ Plato, uit wiens achtste boek over den Staat wij dit woordelijk hebben overgenomen, gaat dan voort te doen zien, hoe een listig volksverleider de menigte weet te vleijen, de hommels en het gemeene volk naar zijne hand te zetten, en, als verdediger der nationale Regten, burgerbloed noch burgerschatten ontziet, terwijl de geweldigste maatregelen hem de liefste zijn, en hij zich eindelijk in het hoog gezag weet te vleijen. Gelijk België ons dezer dagen een treffend bewijs voor de waarheid van het eerste gedeelte dier schildering geeft, zoo pleit voor het tweede een dionysius, een agathokles, een marius, een masaniëllo, een cesar, of liever een octaviaan, een cromwell, een robespierre en een napoleon. Die thans in Europa vrijheid! vrijheid! schreeuwen, verliezen dit te veel uit het oog. Het losgelatene gepeupel, van Bayonne tot Aken, weder in de banden der Maatschappij te doen terugkeeren,
gaat zoo gemakkelijk niet, als door ver-
{==588==} {>>pagina-aanduiding<<}
gistige ophitsingen die banden te slaken. Had onze Doctor de Natiën op zulke lessen der wijsheid en der ervaring opmerkzaam gemaakt, men zou hem dank verschuldigd zijn; thans is de helft van zijn boek wartaal, en het geheel zal niet gelezen worden. Men versta ons echter wèl. Het aanvoeren van godsdienstige beweegredenen bij staatkundige redeneringen zijn wij verre van af te keuren. Zulks moet echter op eene verstandige wijze geschieden. Wee den genen, die het Christendom als vriend der tirannij en der willekeur voorstelt, en daardoor aan zoo vele slechthoofden eene stof tot lastering geeft, waarvan zij zich gretig bedienen! Gij zijt tot vrijheid geroepen; gij zijt duur gekocht: wordt geene slaven van menschen; de waarheid zal u vrij maken. Ziedaar even zoo wel uitspraken des Bijbels, als het inscherpen van eerbied voor het gezag der wettige Overheid: Gebruikt die vrijheid niet tot losbandigheid, en zijt aan de over u gestelde magt onderdanig.




De Luitenant Generaal Baron Kraijenhoff voor het Hoog Militair Geregtshof beschreven en vrijgesproken. Nijmegen, bij C.A. Vieweg. 1830. In gr. 8vo. 32, 24, 24, 156 en 11 bl. f 2-20.

Wanneer men, na eene veeljarige schitterende loopbaan, zich, in den avond zijns levens, in een Crimineel Regtsgeding heeft betrokken gezien, 't welk eerst na een aanzienlijk tijdsverloop met eene vrijspraak geëindigd is, is er wel niets natuurlijker, dan dat men er hoogen prijs in stelt, om in de openbare meening denzelfden onbevlekten naam te hernemen, waarop men zich te voren beroemen kon. Het is toch maar al te waar, dat, bij het ontstaan van geregtelijke vervolgingen, de menigte een hevig vermoeden van schuld opvat tegen hem, die daarvan het voorwerp is; een vermoeden, 't welk gaandeweg in krachten wint, zich met geruchten voedt, en eindelijk zulk een' schijn vanzekerheid aanneemt, dat soms de volkomenste vrijspraak (die buitendien aan ongenoegzaamheid van bewijs kan worden toegeschreven) niet in staat is, het voorbarig oordeel geheel en al uit te wisschen. Hierom zal het voor ieder, die, in eenen hoogen rang der Maatschappij geplaatst, zich in een veel gerucht makend geding heeft

{==589==} {>>pagina-aanduiding<<}
moeten verantwoorden, steeds van het hoogste belang zijn, om, zoo hij cordaat met zijne zaak durft voor den dag treden, dezelve ook aan het publiek ter beslissing te geven, ten einde op die wijze bij tijdgenoot en nakomeling den laatsten zweem van achterdocht weg te nemen, en zijne nagedachtenis tegen allen laster te waarborgen.
Het waren dusdanige overdenkingen, die den Luitenant-Generaal Baron kraijenhoff, voormalig Inspecteur-Generaal der Fortificatiën en van het Korps Ingenieurs, Mineurs en Sappeurs, bewogen, ‘om, ter handhaving zijner eer en ter afwering van den laster, een min of meer uitvoerig gedenkschrift daar te stellen van den oorsprong, den voortgang en de beslissing zijner Procedure voor het Hoog Militair Geregtshof, waarvan de omstandigheden niet algemeen bekend zijn.’ Dit nu is het aangekondigde werk, van hetwelk wij trachten zullen, onze Lezers een beknopt en onpartijdig verslag te doen.
De plotselijke instorting van een der nieuwe Buskruidmagazijnen te IJperen, bij het uitnemen der formelen, in Augustus 1824, leverde het eerste onloochenbare bewijs op der schandelijke ontrouw en schelmsche handelwijze van sommige Officieren der Genie in de daarstelling der aan hen toevertrouwde werken. Een deswege gedaan onderzoek gaf de treurige zekerheid, dat zoodanige schurkerij ook ten aanzien van sommige andere Vestingen, voornamelijk Ostende, had plaats gehad. De hieruit ontstane vervolgingen en sententiën van het Hoog Militair Geregtshof zijn algemeen bekend. (Men zie de Nieuwspapieren van Maart 1827 en October 1828.)
De Luitenant-Generaal Baron kraijenhoff had, als toenmalig Inspecteur-Generaal der Fortificatiën, het oppertoezigt gehad over de bevestiging van de zuidelijke grenzen des Rijks. Hij verklaart echter, nimmer eenig vermoeden van bedrog gehad, veelmin eenig regtstreeksch of zijdelingsch berigt dienaangaande ontvangen te hebben; dat hij ook bij zijne Inspectiën nimmer iets bespeurd had, waaruit hij ontrouw vermoeden kon of moest; en eindelijk, dat zijn oppertoezigt voornamelijk het personeel en het kunstmatige betrof, terwijl over al, wat het materieel en de geldelijke administratie betrof, door de Directeuren der Fortificatiën onmiddellijk met het Departement van Oorlog werd gecorrespondeerd. Hij verklaart alzoo, nimmer gedacht te hebben,

{==590==} {>>pagina-aanduiding<<}
dat hij ooit in deze zaak zoude betrokken raken, ‘te meer daar hij nog in 1825 zijne belangrijke zending naar de Westindische Koloniën volbragt, en bij zijne terugkomst door Zijne Majesteit op eene zeer onderscheidende wijze was ontvangen, met groote tevredenheid over de uitvoering dezer Commissie.’ (Bl. 6.) Kort daarna, echter, ontwaarde hij, dat men hem verdacht hield van strafbare oogluiking, immers van nalatigheid en pligtverzuim. Op den 22sten Mei 1826 onderging hij een eerste verhoor voor Heeren Commissarissen van het Hoog Militair Geregtshof, 't welk op den 27 Augustus 1827 door een tweede gevolgd werd; zijnde hij telkens bij handtasting ontslagen.
De bijzonderheden dezer Procedure, de tusschenkomende beletselen, die de afdoening belemmerden, en zijne aanhoudende pogingen, om die afdoening te erlangen, worden door den Schrijver in het breede opgegeven. (Bl. 6-29.) Eindelijk ontving hij, in het begin van Junij 1829, de Conclusie en Eisch, aan het Hoog Militair Geregtshof door den Advocaat-Fiscaal bij hetzelve overgegeven. In September werd zijne Memorie van Verdediging bij het Hof overgebragt: en hierop volgde, doch niet dan na nieuwe middelen, van zijne zijde in het werk gesteld, om bespoediging te erlangen, op den 28sten April van dit jaar (1830) de definitive Sententie, waarbij hij werd vrijgesproken. (Bl. 29-32.)
Dit is de hoofdzakelijke inhoud der 32 eerste bladzijden. Eene volgende paginering, 1-24, bevat de Bijlagen, op welke de Schrijver zich beroept. Men mist hier echter de stukken A-E, waaromtrent hij zich beklaagt, dat het Hof hem de teruggave der originelen geweigerd en slechts zeer onvolledige kopijen daarvan uitgereikt heeft.
Eene tweede Bijlage, bl. 1-24, bevat de Conclusie van Eisch in 332 Artikelen. In dezelve worden de bezwaren opgesomd, welke, naar het oordeel van den Eischer R.O., uit de stukken, ten laste van den beschrevene, voortvloeiden; en daaruit afgeleid, ‘dat hij geene strafbare oogluiking heeft begaan, maar schuldig staat aan verzuim en nalatigheid in de dienst als Inspecteur-Generaal der Fortificatiën en van het Korps Ingenieurs, Mineurs en Sappeurs, en het volbrengen van zijnen pligt, welke uit den aard zijner betrekking en volgens de Instructie van 18 Februarij 1815 op hem rustte: waarom de Eischer, op grond van art. 10, 27 en 28 van het Regiement van Krijgstucht voor

{==591==} {>>pagina-aanduiding<<}
het Krijgsvolk te Lande, concludeerde tot het opleggen van een Kamer-arrest voor ten hoogste twee maanden, met veroordeeling in de kosten; en dat hij voorts zoude worden vrijgesproken van de aan hem te last gelegde beschuldiging van strafbare oogluiking in zijne voormelde qualiteit.’
Nu volgt de derde Bijlage; (bl. 1-156) zijnde de straks genoemde Memorie van Defensie, opgemaakt door den Nijmeegschen Advocaat, Mr. r. scheers van harencarspel; naar ons oordeel een zeer uitmuntend stuk, 't welk zich vooral door eenen even helderen als krachtvollen betoogtrant onderscheidt. Het strekt hoofdzakelijk om aan te toonen, dat al hetgeen door den Eischer R.O. als bezwaar voor den beschrevene was aangevoerd, geenszins als zoodanig kan beschouwd worden; en dat, al ware het, dat er in dezen eenige nalatigheid had plaats gehad, ('t geen echter niet toegegeven wordt) dan nog het Reglement van Krijgstucht hier in geenen deele te pas kwam.
Met dit laatste heeft zich het Hoog Militair Geregtshof vereenigd, doch niet zoo geheel met het eerste. De vierde Bijlage behelst 's Hofs Sententie, waaruit wij, behalve het dispositief, alleen het 10de Considerant zullen opgeven, als zijnde de zamentrekking der overige: ‘Overwegende, dat deze handelwijze van den beschrevene niet daarstelt, dat hij strafbare oogluiking zoude gebruikt hebben; en dat, hoezeer hij, uit den aard zijner betrekking en het daaraan verbonden groot vertrouwen, van nalatigheid in dezen niet is vrij te kennen, echter de bepalingen van het Reglement van Krijgstucht in het onderhavig geval niet kunnen worden toegepast.
Spreekt den beschrevene, overeenkomstig den voorschreven Eisch, vrij van strafbare oogluiking in dezen gebruikt te hebben, en ontzegt aan den Impetrant en Eischer R.O. gemelden Eisch, voor zoo veel de toepassing van het Reglement van Krijgstucht betreft.
Compenseert eindelijk de kosten van den Processe, om redenen, den Hove daartoe moverende.’
Op deze Sententie laat de Luitenant-Generaal, ten slotte, nog eenige aanmerkingen volgen.
Het spreekt wel van zelve, dat niemand hier eenige oordeelvelling over de hier voorkomende punten verwachten zal. Geen werk zou daartoe minder geschikt zijn, dan het onderhavige. Wij wagen het zelfs niet, de gronden vóór en te-
{==592==} {>>pagina-aanduiding<<}
gen uiteen te zetten, uit vrees van aan de eene of andere zijde te veel of te weinig te doen. Zoo veel is zeker, dat, zelfs na de oppervlakkige lezing van dit boek, wel niemand eenigen grond zal vinden, om den Generaal van strafbare oogluiking verdacht te houden. In hoe verre hier van zijne zijde eenige nalatigheid of verzuim hebbe plaats gehad, hierover zal misschien verschillend kunnen geoordeeld worden. De onpartijdigheid gebiedt ons, hier te vermelden, dat de beschrevene in een zijner verhooren erkend heeft, ‘dat er van zijne zijde wel eenige inadvertentiën kunnen hebben plaats gehad.’ Men zie a. 295-308 van den Eisch; doch vergelijke daarmede weder bl. 63 en volg. van de Memorie van Defensie. Ieder oordeele over het meer of min verschoonlijke hiervan, in de gegevene omstandigheden, voor zichzelven, doch veroordeele althans niet, vóór en aleer de meesterlijke verdediging in haar geheel gelezen, met den Eisch vergeleken en naauwkeurig overwogen te hebben. De billijkheid vordert, dat, nu de beschuldiging en verdediging beide het licht zien en algemeen verkrijgbaar zijn, men óf zijn oordeel opschorte, óf het boek leze.





Inwijdingsrede, over den aard en omvang van het wetenschappelijk onderwijs voor den Krijgsstand. Gehouden ter opening van de Koninklijke Militaire Akademie, in de groote Kerk te Breda, op den 24 Nov. 1828, door J. Bosscha, Hoogleeraar in de Nederlandsche Letterkunde, de Geschiedenis enz. aan genoemde Akademie. Breda, bij Broese en Comp. 1829. In gr. 8vo. 56 bl. f :-70.

De vestiging eener Militaire Akademie in de Nederlanden mag met regt onder de groote weldaden gerekend worden, welke het Vaderland aan onzen verlichten en echt liberalen Koning verschuldigd is. Zoo iemand hieraan twijfelen mogt, hij leze de voortreffelijke Redevoering, die wij thans aankondigen, en wij houden ons overtuigd, dat hij alras geheel met ons zal instemmen.
De Hoogleeraar j. bosscha voerde, bij het Inwijdingsfeest der Akademie, het woord. Zijne rede strekte, om zijne Hoorders het oogpunt aan te wijzen, waaruit zij deze belangrijke inrigting te beschouwen hadden. Dit doel bereikte hij,

{==593==} {>>pagina-aanduiding<<}
door te spreken over den aard en omvang van het wetenschappelijk onderwijs voor den Krijgsstand. Gepaster stof kon niet gekozen worden; op eene waardigere wijze kon zij niet worden afgehandeld.
Rec. las en herlas deze Redevoering met het hoogst genoegen, en bewonderde zoo wel den sierlijken stijl, als den rijkdom van denkbeelden, die in deze bladen vervat zijn. Voor eene dorre Analyse is dit stuk minder geschikt. Liever willen wij eene enkele proeve van des Redenaars begaafdheid mededeelen; schoon de keus tusschen zoo veel schoons, als wij hier aantreffen, moeijelijk is. Wij bepalen ons tot het begin van het tweede deel der Redevoering, bl. 28-30:
‘Meermalen is de vraag gedaan, of wetenschappelijke beschaving in den Krijgsman noodig, ja zelfs wenschelijk zij, en somtijds is die vraag ontkennend beantwoord. Men voerde algemeene magtspreuken aan, in plaats van bewijzen, die de kenmerken dragen moesten van grondige kennis der militaire dienstvakken. Men sprak van die drommen van Germanen en Batavieren, wier onbeteugelde dapperheid de krijgskundige Romeinen versloeg, en men telde de meer dan vierhonderd overwinningen niet, die de Romeinen altijd tegen eenen overmagtigen vijand behaald hebben; en men bedacht niet, dat zij onder de overmagt van Germanen en Batavieren niet eer bezweken zijn, dan toen deze een herman en civilis aan hun hoofd hadden, die beide te Rome in de krijgskunst van dien tijd waren onderwezen.
Men beweerde, dat het suffen en blokken op wiskundige formulen en letterkundige spitsvindigheden dien heldenmoed verdooft, die de suwarows en bluchers in het veld zoo vervaarlijk maakte: en men vergat, dat de grootste krijgshelden uit de oude en nieuwe geschiedenis deze stelling wederspreken; men vergat, dat de onverschrokken maurits ontelbare wiskundige schriften, in allerlei talen, gelezen, bestudeerd en doorgewerkt had, en dat de held van Nieuwpoort de uitvinder was eener verkorte formule tot het verdeelen van ligchamen; men vergat, dat het ideaal eens Romeinschen krijgsmans, dat de niet genoeg gewaardeerde cesar, die, aan het hoofd zijner benden, het eerst wallen beklom en rivieren overzwom, in de kunsten des vredes den naijver wekte van eenen cicero, en in zijnen moord-
{==594==} {>>pagina-aanduiding<<}
dadigen oorlog tegen de Galliërs, te midden van het gedruisch der wapenen en het geschal der trompetten, een boek schreef over de verbuigingen en vervoegingen in de Latijnsche taal.
Maar de krijgskundige wereld heeft, door allerwegen het onderwijs voor krijgslieden uit te breiden, hare allesafdoende uitspraak gedaan; en de tijd is nabij, dat het nut eener wetenschappelijke beschaving in den krijgsbevelhebber niet meer ontkend zal worden, om een' dekmantel te hebben voor eigene onbeschaafdheid.’
Wij beklagen ons, dat wij niet meer mogen afschrijven; doch durven ieder, welke dan ook zijn stand zij, deze Redevoering ter lezing aanbevelen, en staan er voor in, dat het uur, daaraan besteed, op eene hoogst aangename en nuttige wijze zal zijn doorgebragt.




Het Hartzgebergte, een der fraaiste en belangrijkste gedeelten van Noordwestelijk-Duitschland, bezocht op eene Reis in 1828. Met Platen. Door J.P. Sprenger van Eyk. Te Rotterdam, bij de Wed. J. Allart. 1829. In gr. 8vo. XVI en 238 bl. f 3-65.

‘Het gunstig onthaal,’ zegt de Schrijver, ‘van mijne aanteekeningen over het Rijndal en de oevers van de Maas in België, door mijn tijdschrift: De Fakkel, medegedeeld, als ook van mijne beschrijving der heerlijke boorden van de Moezel, verleden jaar afzonderlijk uitgegeven, moedigde mij aan, om nogmaals de pen op te vatten, en het lezende Publiek ook iets over het zoo belangrijke als fraaije Hartzgebergte in handen te geven.’ Hij doet dit te eer, omdat daarover in onze taal niet veel bestaat; en, schoon hij den ganschen Hartz niet beschrijft -: ‘wil men,’ zegt hij, ‘het eigendommelijke en karakteriferende van het Hartzgebergte leeren kennen, en de opmerkelijkste gedeelten van hetzelve in zijne verbeelding doorwandelen, of mij werkelijk nareizen, dan vlei ik mij, dat dit geschrift voldoen zal.’
Wij moeten bekennen, den eerwaardigen man met veel genoegen op zijne togten te hebben gevolgd. Zijne verhaalwijze is onderhoudend en leerzaam, met anecdotes, geschiedkundige herinneringen, aangehaalde verzen enz. aangenaam doorzaaid, en door aardige steendrukplaatjes, onder anderen het logement op den Broksberg, omtrent 3500 Parij-
{==595==} {>>pagina-aanduiding<<}
sche voeten boven de oppervlakte der Oostzee, verbeeldende, gepastelijk opgehelderd. Is het intusschen reeds moeijelijk voor een' Schrijver, regt levendige denkbeelden van al het groote en schoone, door hem gezien, aan zijne lezers mede te deelen, hoe veel kouder en dorder zou niet het uitgetrokken verslag van den Recensent worden! Wij verwijzen dus tot het boek zelve, en bepalen ons tot eene kleine aanhaling:
‘Wanneer de zon in den herfst ondergaat, en de lucht in het Oosten geheel betrokken is, verlengen zich de schaduwen op de Brocken’ (reeds genoemde Broks- of Bloksberg) ‘aanmerkelijk. Het huis wordt een paleis; de armen en beenen der menschen, wier beweging men duidelijk onderscheiden kan, vertoonen zich als mastboomen, en daar dan gewoonlijk alles in de diepte reeds nacht is, schijnen er Cyclopen op te treden, die een heksentooneel leveren.’
Bij deze en dergelijke natuurlijke verklaringen van het volksprookje voegt de Eerw. Schrijver andere, uit de geschiedenis ontleend:
‘....Karel de groote was met even zoo veel bekeerings- als veroveringszucht bezield..... De Saksers moesten voor dit geweld zwichten; maar, hoe Christelijk ook naar het uiterlijke, bleven zij Heidenen in hun hart, en naauwelijks had karel zijn leger een weinig teruggetrokken, of zij ofserden hunnen Goden reeds weder in de wouden...... Zoodra had karel hiervan geen berigt gekregen, of hij liet, tijdens hunne feestvieringen, alle toegangen tot het gebergte bezetten; maar de Saksers, op list bedacht, maakten zich schrikbarende maskers, en de wachten namen, op het zien van allerlei heksen- en duivelsgedaanten, spoedig de vlugt; te meer, daar de deelnemers aan deze nachtelijke offerdienst, op alles voorbereid, met hooivorken en vuurpoken gewapend waren,’ enz.
‘Maar.... waarom toch die heksentogten juist op den nacht van den eersten Mei bepaald? Waarschijnlijk omdat men dan de vernieuwing van het schoone jaargetijde vierde, zoo als het nog..... gebruikelijk is..... in den omtrek van den Hartz..... op de bergen een groot vuur te ontsteken en rondom hetzelve te dansen.’
Wij hebben dit een en ander met vele bekorting uitgetrokken, maar zouden haast vragen: is het ook te veel

{==596==} {>>pagina-aanduiding<<}
rede gegeven? Trouwens, dit zal wel waar zijn, dat deels de natuurlijke gesteldheid van het hooge, woeste, verschrikkelijke gebergte, deels bijkomende omstandigheden de oude Sage voortbragten. En voor het overige strekke het aangehaalde, om van eyk's meer dan bloote, oppervlakkige verhaalwijze te doen kennen.




Johan Tenczynski. Een Verhaal uit de Geschiedenis van Polen in de XVIde Eeuw. Door Julian Niemczewics, Schrijver van de Levi en Sara. II Deelen. Uit het Hoogduitsch. Te Amsterdam, bij ten Brink en de Vries. 1829. In gr. 8vo. Te zamen 441 bl. f 4-60.

Het hoofdtooneel van dezen geschiedkundigen Roman is Polen en Zweden in het midden der zestiende eeuw. Johan tenczynski, de zoon van den Waiwode van Sandomirie, een der aanzienlijkste Poolsche Edelen, komt van zijne buitenlandsche reizen, na een langdurig verkeer aan het hof van Keizer karel V, in zijn vaderland, en aan het ouderlijke huis terug. Na eenige deelneming in de onstuimige Poolsche landdagen en andere bijeenkomsten en vermakelijkheden der aanzienlijken van zijn vaderland, wordt tenczynski door zijnen Koning, sigismund augustus, als gezant naar Zweden gezonden. Te Stokholm vangt hij eenen liefdehandel aan met de koninklijke Prinses cecilia van Zweden. Niettegenstaande alle zwarigheden, die zich aanvankelijk tegen eene vereeniging met het voorwerp van zijne liefde verzetten, gelukt het tenczynski eindelijk, in die mate de gunst te gewinnen van erik, Koning van Zweden, den broeder der Prinses, dat deze zijne toestemming geeft tot een huwelijk van tenczynski met zijne zuster. Hij verlaat Zweden, met het voornemen, om, zoo spoedig mogelijk, weder te keeren, en komt in zijn vaderland terug. Na verslag van zijn gezantschap aan Koning augustus te hebben gedaan, laat hij zich door niets wederhouden, en begeeft zich aan boord van een schip op de, zoo wel door het onstuimige jaargetijde, als door de vijandelijke roofschepen, onstuimige zee. Allerrampspoedigst is de afloop van dezen togt. Na door twee Deensche kapers reddeloos te zijn geschoten, verzinkt het schip in de diepte. In schijn levenloos, spoelt tekczynski aan den oever van het
Noor-
{==597==} {>>pagina-aanduiding<<}
weegsche eiland Hitteren; wordt daar echter, door de zorg van eenen menschlievenden geestelijke, tot het leven teruggebragt; maar doet, toen het schip, door zijne bloedverwanten afgezonden, om hem af te halen, reeds in het gezigt was, eenen ongelukkigen val van eene steile rots, en sterft in den bloei van zijne jaren. Ontvingen wij hier eenen geheel verdichten Roman, dan zouden wij de geschiedenis liever vrolijker zien eindigen, met het geluk namelijk der beide minnenden. Maar de Schrijver verhaalt gebeurtenissen, die uit de geschiedenis van Polen en Zweden ontleend zijn; en elk kan zich, naar zijne verzekering, uit de Poolsche en Zweedsche kronijken overtuigen van de geloofwaardigheid der verhaalde gebeurtenissen. Met veel genoegen vonden wij in de voorrede het onderscheid tusschen de eigenlijk gezegde geschiedenis en den geschiedkundigen Roman aldus beschreven: ‘De geschiedenis schildert ons de belangrijke gebeurtenissen der rijken, levert de bevelen der monarchen, verhaalt de daden der ondergeschikte magthebbers en veldheeren, benevens de bewegingen aan de hoven der regenten; steeds in de hoogte zwevend, daalt zij niet neder tot bijzondere gezelschappen, en treedt niet binnen de lage stulpen des volks. De geschiedkundige roman heeft ten doel, de schildering van het gezellig leven onder een of ander volk, in een door den schrijver gekozen tijdperk; en daar de schrijver hierbij in bijzonderheden treedt, die voor een' geschiedschrijver al te gering zijn, zoo teekent hij ons menschen van elken stand of rang. Alle personen in zulk een Drama moeten ons, niet slechts door hunne daden, maar ook door hunne gesprekken, kenbaar doen worden, hoe de verkeering, de staatkundige toestand van het land, de meeningen, de driften, ja zelfs hoe de vooroordeelen gesteld waren,
en behooren ons in dat tijdperk als in hun midden te verplaatsen, met één woord, zij moeten ons met hen laten leven en omgaan.’ Werd dit onderscheiden doel door de Romanlezers meer in het oog gehouden, dan zou de grondige beoefening der Geschiedenis minder worden verwaarloosd om de talrijke menigte van Romans, die thans allerwegen worden vervaardigd; en dan zou het in onze dagen met zoo velen niet gesteld zijn, als met den in andere opzigten grooten marlborough, die de geschiedenis van zijn vaderland niet anders kende, dan uit shakespeare.
Het door den Schrijver in dit werk geleverde verhaal be-
{==598==} {>>pagina-aanduiding<<}
antwoordt op eene uitmuntende wijze aan de gegevene beschrijving van den geschiedkundigen Roman; terwijl tevens deszelfs lezing zeer wordt veraangenaamd door den onderhoudenden stijl en de bevallige afwisseling der onderwerpen. Wij gelooven dus, dat zoodanige lezers, die iets meer verlangen, dan hetgeen gewoonlijk hoofdzaak is in den Roman, en prijs stellen op de vermeerdering van hunne kennis aangaande de natuurlijke gesteldheid van landen, en de zeden, gewoonten en het karakter van andere volken, het boek niet onvoldaan uit de hand zullen leggen.

De Maltheser Ridder, of Hartstogt en Heldenmoed. Een Verhaal uit de laatste helft der XVIIde Eeuw. Uit het Hoogduitsch van C.F. van der Velde. Te Amsterdam, bij J.M.E. Meijer. 1829. In gr. 8vo. 295 Bl. f 2-40.

De woelige gebeurtenissen van onzen leeftijd hebben, zoo het schijnt, ook op de zamenstelling der hedendaagsche romans invloed gehad, en de sentimentele geschiedenissen voor een groot gedeelte derzelver rang doen afstaan aan verhalen, die zich met ernstiger gebeurtenissen bezig houden. Ridderromans en romantische tafereelen uit de geschiedenis trekken thans het meest de aandacht tot zich, en vallen het meest in den smaak; getuige de toejuiching, welke aan walter scott en anderen, die in dien trant werkzaam zijn, te beurt valt. Van eene andere zijde beschouwd, is de smaak, die er heerscht omtrent romans, al dikwijls de tegenhanger van den toestand der lezers. In het laatste der vorige eeuw, het tijdperk der omwentelingen en omwentelingsoorlogen, waren de Nouvelle Heloise, Werther en Siegwart in de mode, en thans, nu diplomatie en handelsbelang alles beslissen, leest men met vermaak de tooneelen uit het woeste leven der middeleeuwsche Schotlanders, en hetgeen spindler en van der velde uit de geschiedenis der 16 en 17de eeuw, in eenen romantischen dos getooid, aanbieden. De aangename begoocheling der romans schijnt dus voor een groot gedeelte hare kracht te ontleenen van het verschil, hetwelk er bestaat tusschen de gesteldheid der werkelijke wereld en van dien toestand, welken de roman schildert. Tot nog toe hebben wij bij de ruiling geene schade gehad, en mogt er al door het nieuwe geschrijf eene Ridder-manie ontstaan, zoo hopen wij, dat een andere cervantes door eenen nieuwen Quichot dien brand zal blusschen.

{==599==} {>>pagina-aanduiding<<}

Wij zouden vreezen, ons tegen den heerschenden smaak des tijds te bezondigen, indien wij eenen roman met zulk eenen veelbelovenden titel en vignet niet gunstig aankondigden. Gelukkig daarom, dat wij, als eerlijke Recensenten, denzelven dan ook gunstig kunnen aankondigen. Aan eene dorre schets van het verhaal zou onze lezer weinig hebben; maar wij kunnen hem verzekeren, dat hij zijn hart hier kan ophalen aan het enteren van Turksche galeijen, bestormingen van vestingen en ridderlijke tweegevechten, aangenaam afgewisseld door minnarijen, bruiloft en avonturen uit den Harem van den Grooten Heer. De karakters zijn levendig geteekend en goed volgehouden, dat van flamming, den held des verhaals, edel, en allezins waardig, om in dit werk op den voorgrond te staan. Zoodat wij niet schromen, dit werk te rangschikken onder de zoodanige, die geschikt zijn, om aan ons lezend publiek eene aangename en nuttige tijdkorting te verschaffen.

De drie Kruiswegen des jeugdigen Levens. Een Geschenk voor Jongelingen en Jongedochters. Naar het Hoogduitsch van F. Girardet. Te Arnhem, bij C.A. Thieme. 1829. In kl. 8vo. 308 Bl. f 2-50.

Een zeer nuttig werkje, waarin veel goeds wordt gezegd over belangrijke zaken. De drie kruiswegen, hier bedoeld, zijn het afleggen der geloofsbelijdenis, de keuze van een beroep, en het aangaan eener echtverbindtenis. Wat men daarbij in acht behoort te nemen, om gelukkig te slagen, wordt aangewezen. Een vaderlijk vriend, die theodoor en adelheide, na het overlijden van derzelver moeder, in huis opgenomen en als eigene kinderen opgevoed had, geeft omtrent de drie genoemde punten aan zijne kweekelingen lessen en vermaningen, welker opvolging gunstigen invloed op het gansche leven moet hebben. De volgende opschriften wijzen den inhoud des boeks nader aan: De Palmzondag. De Nabetrachting. Het eerste Avondmaal. Geloof en Regtzinnigheid. Schijnheiligheid. Zelfkennis. De Zondag. Het Woord van God. Denk aan het einde. De keus des Beroeps. Bevordering van het welzijn der Maatschappij. Vrouwelijk beroep en vrouwelijke werkzaamheid. Pligten tot nut van 't algemeen. Het Jubelfeest. Klippen voor onzen beroepsijver. Het vertrek uit de ouderlijke woning. De keus van eenen Echtgenoot. Huiselijke tweedragt. De bruidstijd. Fragmenten uit adelheide's Dagboek.
Dat alles eenen ieder even goed zou bevallen, is geenszins te verwachten. Omtrent het afschaffen van de biecht vereenigt Recensent zich met de aanmerking des Vertalers op bl. 35, en meent zich vooral te mogen beroepen op datgene, wat de Schrijver zelf over het vieren van den Zondag en over het kerkgaan zoo schoon gezegd heeft. Wat over

{==600==} {>>pagina-aanduiding<<}
regtzinnigheid en onregtzinnigheid hier gevonden wordt, is misschien te veel of te weinig. Ook komt het Rec. eenigzins bedenkelijk voor, den jongeling, bij de keuze van een beroep, zoo althans, als de Schrijver doet, op het voorbeeld van jezus te wijzen. De verzoeking des Heilands in de woestijn is van geheel bijzonderen aard. In een werk voor jeugdige lezers en lezeressen moest men liever niet op dien toon spreken over eene zaak, waaromtrent geleerde mannen steeds met zekeren eerbiedigen schroom zich uitlaten. Moge des Schrijvers wijze van zien in het algemeen te verdedigen zijn, enkele uitdrukkingen luiden toch wat vreemd. Is het, b.v., kan het waar zijn, dat jezus behoefte gevoelde, om vooraf nog eens in de eenzaamheid met zichzelven te raadplegen, alles ernstig na te gaan, en zich van zijne Goddelijke zending te overtuigen, vóór dat Hij de roepstem volgde, die zijn Hemelsche Vader Hem had laten hooren?.... om thans, nu het beslissende oogenblik gekomen was, eerst door stil na te denken zijn voornemen zichzelven duidelijk te maken, en om tevens elke mogelijkheid van zelfbedrog weg te nemen?
Overigens durft Rec. dit boek met volle ruimte aan jonge lieden van beschaafden stand aanprijzen. De Schrijver, die een' niet onbevalligen stijl voert, toont zich afkeerig van gevaarlijke dweeperij, maar ook evenzeer van koele onverschilligheid en van losheid in beginselen. Papier en druk zijn goed. De vertaling, over het geheel vloeijend en duidelijk, heeft hier en daar enkele gebreken; b.v. dezen angst; vermaak, in den zin van genoegen; nedersmeekt, in plaats van afsmeekt; van dit gebrek is zeker eene drukfout, en moet zijn. was dit gebrek; nedervleit, voor nedervlijt; hetgeen ons verstand overtreft (te boven gaat); mogt (wilde) uitgeven; moet zijn, wat hij als de zoodanige zijn zal (behoort te zijn); eene sieraad; ziet hij nimmer stoppelen uitspruiten - stoppelen spruiten immers nooit uit, als zoodanig, maar blijven na den oogst op den akker.
Tot proeve worde het volgende hier medegedeeld: ‘Reeds waren de meesten der jeugdige belijders in de kerk verzameld, en zaten in eenen grooten halven kring naast elkander geschaard. Er zal wel bijna geen mensch zijn, wien het hart bij zulk eenen aanblik niet warm wordt, en die zich niet op meer dan ééne wijze aangedaan en geroerd gevoelt. Neen! het is bijna onmogelijk, zich iemand voor te stellen, die, getuige van zoodanig tooneel, niet eenen ernstigen blik in zijn eigen hart werpt, zich niet weder in den tijd verplaatst, waarin hij zelf met de speelgenooten zijner jeugd in den heiligen tempel stond, om voor Gods aangezigt en onder het oog van minnende ouders en bloedverwanten de belijdenis des geloofs en de gelofte der vrome voornemens af te leggen; neen! het is onmogelijk, te loochenen, dat de uitdrukking van heilige ontroering en verrukking, welke men hier en daar op het jeugdige gelaat bespeurt, niet iets zeer weldadigs en hartverheffends voor den mensch heeft.’





{==601==} {>>pagina-aanduiding<<}

Boekbeschouwing.

Dissertatio de nativa simplicitate Herodoti, quam, annuente summo Numine - pro gradu Doctoratus - examini solenni submittit Everhardus Waardenburg, Franequera Frisius, Conrector Gymnasii Arnhemiensis. Lugd. Bat. apud J.C. Cijfveer. 1830. Oct. f. maj. 256 pagg.

Ongaarne zouden wij de taak der beoordeeling van bovengenoemden letterarbeid aan een ander hebben afgestaan. Niet, dat wij onszelven genoegzaam geldend gezag toekennen, om, boven velen, regterlijke uitspraak te doen in zaken, die tot het gebied der klassische literatuur behooren. Niemand, bidden wij, verdenke ons van deze ijdele aanmatiging. Maar zoodanig toch is de Grieksche schrijver, van wien hier sprake is, dat wij hem, gelijk cicero van zijnen theophrastus pleeg te zeggen, onze τρυϕὴν ἰδίαν, onze eigene, geheel bijzondere wellust, noemen durven. Zoodanig is ook de verhandelaar, met wiens studiën wij bekend zijn en bevriend, dat hij bij uitnemendheid hoog in onze schatting staat aangeschreven. En zoodanig, ten laatste, is het opstel zelf, 't welk bij dezen der geletterde wereld wordt aangeboden, dat het ons zeer leed zou doen, bijaldien het, met en gelijk andere, ook wel soortgelijke geschriften, terstond in de zee der vergetelheid moest wegzinken.
Daarvoor willen wij trachten, zoo veel in ons is, dezen arbeid te bewaren; al ware het, dat wij niets meer vermogten, dan openlijk verslag te doen van den inhoud, den vorm, den stijl en alle de verdiensten, door welke zich deze verhandeling onderscheidt. Hier en daar laten wij aan den voet der bladzijden eenige ruimte over, om aan te wijzen, wat wij meenen niet volstrekt te kunnen goedkeuren; wat wij den verhandelaar ter nadere overwe-
{==602==} {>>pagina-aanduiding<<}
ging voorstellen; waarin wij oordeelen van hem te moeten verschillen. En bij deze laatste opgaven hebben wij de volkomene overtuiging, dat ons zulks van den man, dien wij hoogachten, als eene wezenlijke dienst der vriendschap wordt toegerekend.
Toen de Heer waardenburg, Conrector der Latijnsche Scholen te Arnhem, ons zijn voornemen mededeelde, van, ter bekoming der doctorale waardigheid in de letteren, eene dissertatie te schrijven, de nativa simplicitate Herodoti; toen schrikten wij, inderdaad, - zonder hem te durven afschrikken. Want het onderwerp scheen ons toe, 1o. te gemakkelijk. Herodotus is niet alleen geen moeijelijk schrijver; maar ook zijne eigene, kunstelooze, natuurlijke eenvoudigheid valt zoo zeer in het oog, dat, die er niets van ziet, en er niets van te zeggen weet, voortaan zijne offeranden aan de Gratiën wel mag verdubbelen. 2o. Hielden wij de stof voor te wijd van omvang. Negen boekdeelen van den Griekschen auteur zoo te doorwandelen, dat men de nativa simplicitas, die op elke bladzijde zich openbaart, aanwijze en roeme; dit, dachten wij, kan niet veel meer uitleveren, dan eene onafgebrokene optelling van voorbeelden, zonder maat noch tal, en deze optelling verheerlijkt door de eindeloos herhaalde lofspraak: zie hier; hoe eenvoudig! zie daar; hoe natuurlijk schoon! 3o. Noemden wij voor onszelven het onderwerp te weinig betwist; zoodat het der zaak wel eens aan het noodig belang, en den lezer aan de gewenschte belangstelling kon ontbreken; terwijl het den verhandelaar gaan kon, gelijk men van dien sophist verhaalt, die, toen hij te Sparta beloofde, den lof van Herkules te zullen vermelden, van stonden aan het antwoord kreeg: Ei, wie neemt het in den zin, Herkules te misprijzen? - En evenwel durfden wij aan waardenburg zijne voorgestelde taak niet ontraden. Want wij kenden den man, die herodotus gelezen had en herlezen, misschien
gelijk wyttenbach en van heusde hunnen plato! die ook, bij fijnen zin voor het

{==603==} {>>pagina-aanduiding<<}
schoone en gevoegelijke, mitsgaders bij rijke kennis van zaken, zich niet met ijdelen, exclamatorischen woordenpraal behoeft aan te prijzen; en van wien het te verwachten bleef, dat hij elk onderwerp, in spijt van iedere zwarigheid, die het medebragt, zoo zou bewerken, dat er aan juistheid, volledigheid, grondigheid, sieraad en belang naauwelijks het minste kon ontbreken.
Deze verwachting is niet tot schande gemaakt; zij is zelfs ver overtroffen. - Doch het wordt meer dan tijd, dat wij het werk van onzen waardenburg nader doen kennen.
Eene beknopte inleiding handelt en over den man, wiens schriften hier in aanmerking komen, en over die hoedanigheid, welke in zijne schrijfwijze meest is te waarderen. Eerst, derhalve, over herodotus; daarna over de eenvoudigheid.
a. De historische schrijfwijze bij de Grieken dagteekent zich niet veel vroeger, dan ettelijke jaren vóór herodotus. Zij is uit het verval der Epische poëzij geboren; toen, namelijk, de dichters, langzaam ontaardende, den rei der Mythen in zekere geschiedkundige orde, wel niet zonder metrum, nogtans vrij wat prozaïsch, begonnen op te zingen, en alzoo allengs den overgang maakten tot den ongebonden stijl der historie. (Acusilaus, cadmus, dionysius, eumelus.) Men ging voort, in plaats der oudste, dichterlijke fabelen, ook gebeurtenissen van lateren leeftijd aan te raken, en 't geen men, op verre togten, van landen volkenkennis had opgedaan, voor de nawereld te beschrijven. (Hecataeus, charon, xanthus, pherecydes.) Reeds ontdekt men in den arbeid der laatsten meer gezond oordeel en zuiverder smaak; ofschoon de geschiedenis, altijd nog binnen zeer enge perken besloten, zich met niet veel meer inlaat, dan met de bloote opgave van plaatsen en merkwaardigheden, en meestal slechts de bijzonderheden van een enkel volk, of van eene eenige stad, in hare taak opneemt. Tot dat de Perzische oorlogen met de heldeneeuw te gelijk de

{==604==} {>>pagina-aanduiding<<}
eeuw der wetenschappen voor Griekenland te voorschijn roepen, en een nieuw tijdperk voor de historische kunst doen aanbreken. De genie van herodotus vereenigt zich met den gunstigen staat dier tijden, om hem te vormen tot een' vader der geschiedenis. Hij onderneemt, die Perzische oorlogen in schrift te stellen. Hij zal daarmede verbinden, wat door zijne voorgangers, van zaken en gebeurtenissen, vroeger afzonderlijk is opgeteekend. Weinig ingenomen met den vorm en den toon dier oudere gedenkschriften, neemt hij homerus tot voorbeeld, wiens gelukkigste navolger hij heeten mag. En hier doet zich dan het zonderling, maar nu niet onverklaarbaar, verschijnsel voor: dat, terwijl de vroegere historici, hoe nader aan het poëtisch tijdperk, des te prozaïscher zijn; herodotus daarentegen, hoe verder van den dichterlijken leeftijd verwijderd, des te dichterlijker is, en te meer aan de epische volkomenheid nadert. (Bij de ontvouwing dezer zaken heeft waardenburg vooral geput uit twee werken van den hoogst verdienstelijken creuzer, en aan de groote wet: ingenuum est, profiteri, per quos profeceris, heeft hij niets te kort gedaan.) (*)
b. Er is in herodotus op te merken tweederlei eenvoudigheid. De eene, die betrekking heeft tot den aanleg van het geheele werk; de andere, die zich in stijl en voordragt openbaart. In beiden echter is datgene eenvoudig, wat overeenkomt met de natuur; (quod naturae convenit.) In de natuur is alles, bij oneindige verscheidenheid, door eenheid zaamverbonden. Naar dien regel hebben de Grieken ook hunne kunstwerken ingerigt; hunne tempels en standbeelden, hun heldendicht,

{==605==} {>>pagina-aanduiding<<}
en hunne treurspelen. Op den aanleg alzoo van eenigen letterarbeid is het begrip van eenvoudigheid gemakkelijk toe te passen. Maar ook van enkele woorden en uitdrukkingen geldt dezelfde bepaling. Gelijk er in de natuur niets te veel is, noch overtollig; gelijk daar alles ten doel leidt op meest ongedwongene wijze, alzoo zij er in de rede niets te veel, niets gedrongen, niets met moeite gezocht, alles gepast voor zaken, tijden, personen en omstandigheden; - zulk eene rede zal den lof der eenvoudigheid wegdragen. Die gave bezit eenig schrijver, wanneer hij zelf is opregt, open, niet misvormd door leerschool of bedriegelijke beschaving, en wanneer hij is rein van zeden daarbij.(!) Zoodanig een is herodotus, wiens zedigheid, regtschapenheid, en deugdelijkheid van gemoed, te gelijk in de eenvoudigheid zijner schrijfwijze staat uitgedrukt. (*)
Zoo biedt zich nu van zelve aan het plan voor de behandeling van het gekozen onderwerp. Waardenburg zal in het Iste deel de eigendommelijke eenvoudigheid van herodotus aanwijzen, met opzigt tot de geheele schikking en den aanleg van zijn werk. Daarna zal hij in het IIde deel diezelfde eenvoudigheid in de bijzondere voordragt en in den stijl des geschiedschrijvers doen waarnemen.
I. Is het aan de eenvoudigheid eigen, dat zij eenheid bewaart, bij groote verscheidenheid; welaan! zoo moge
A. eene eerste afdeeling voordragen, hoe vele en hoe velerlei zaken in deze geschiedboeken staan opgeteekend. En hier geeft ons waardenburg, in 74 bladzij-
{==606==} {>>pagina-aanduiding<<}
den, den geheelen herodotus! Te weten: in een kort bestek ontvangen wij van boek tot boek, van het eerste tot het negende, eene beknopte beschrijving en bondige opgave van alles, wat in deze schriften voorkomt. Inderdaad, dit is geen geringe arbeid. Wij weten niet, dat zoo iets elders gevonden wordt. Wij bewonderen het geduld, noodig tot zulk eene zamenstelling. Mag men daarenboven van zoodanig uittreksel vorderen, dat het zij volledig, getrouw, niet van allen sieraad ontbloot; aan deze drie vereischten hebben wij, (opdat ook ons geduld moge blijken) met herodotus in de hand en waardenburg's dissertatie ter tafel, bladzijde na bladzijde getoetst; met dit gevolg, dat wij ons matigen moeten in onze lofspraak, opdat zij noch aan den lezer, noch aan den bescheiden verhandelaar mishage. Enkele aanmerkingen kunnen dan ook, om diezelfde reden, niet terugblijven. Zij zijn weinige, naar evenredigheid van het wijde letterveld, waarover zij zich uitstrekken. Misschien kunnen zij niet eens alle te zamen, als billijke aanwijzing, doorgaan. (*) En daarom:

- - - ἔπος δ᾽εἴπερ τι βέβακται 
δεινὸν, ἄϕαρ τὸ ϕέροιεν ἀναρπ άξασαι ἄελλαι. 


{==607==} {>>pagina-aanduiding<<}

B. Bij zulk eene oneindige verscheidenheid van zaken en gebeurtenissen bewaart nogtans herodotus op

{==608==} {>>pagina-aanduiding<<}
eene verwonderlijke wijze de eenheid, en het geheel dezer geschiedenissen is door de keurigste eenvoudigheid gekenmerkt. Er is een band, die alle deze grootere en kleinere bijzonderheden eigenaardig zamenbindt. Er is een juist beginsel vastgesteld, van waar de schrijver dezer historiën uitgaat. Er is een bepaald doeleinde, 't welk de auteur overal en altoos in het oog houdt. - Met opzigt tot het eerste merkt waardenburg aan, met volkomen regt, dat de Perzische oorlogen hier niet voorkomen als eene privaatzaak van twee strijdende volken, maar als de twistzaak van Azië en Europa te zamen. Zoo mogt dan de schrijver alle vroegere merkwaardigheden, die tot deze twee werelddeelen in betrekking

{==609==} {>>pagina-aanduiding<<}
staan, vrijelijk ophalen en vermelden. Zij staan niet afgescheiden, noch doelloos, in zijne vertelling; maar sluiten zich allen naauw aaneen tot het onderwerp der behandeling. Het beginsel, waarvan de schrijver uitgaat, is de eerste noodlottige bemoeijing van Azië met Europa. Te weten, van croesus, die het eerst de Grieksche staten van Klein-Azië te onder bragt, begint de geschiedenis, en van oorzaak tot oorzaak, van gevolg tot gevolg gaat zij onafgebroken voort; - niet gelijk bij thucydides met zomer- en winterverhalen; maar altoos aaneengeschakeld, gelijk de Natuur zelve, die eenvoudige werkmeesteresse, hare gewrochten voortbrengt, zonder stilstand tusschen 't geen voorgaat en volgen zal. Er is, ten laatste, een bepaald doel, 't welk de auteur nimmer uit het oog verliest. Want hij wil dáár uitkomen, waar de vereenigde krachten van Azië zich breken aan den vasten, edelen, onbuigzamen, heiligen vrijheidszin van Europa. En de triumf van Griekenland moet de kroon zetten op geheel den arbeid. Men leze nu, in aanmerking nemende het standpunt, waarop herodotus zich gezet heeft; het beginsel, van waar hij uitgaat; het doel, 't welk hij zich voorstelt; men leze nu deze geschiedenis, - en er is er geene, in aanleg, en voortgang, en uitkomst, zoo ongedwongen eenvoudig, zoo natuurlijk, van begin tot einde, uiteengezet en ontwikkeld. Waardenburg schetst, op eene keurige wijze, het beloop van zaken, naar herodotus' voordragt. En waar hij, het geheel met vasten blik doorwandelende, ten laatste komt aan de ontknooping van dit historisch epos, daar klimt ook zijn stijl met hooge waardigheid, en met de fierheid, die eigen is aan het opgewonden, deelnemend zielsgevoel. Wij vragen hier de vergunning van eene eenige
bladzijde te mogen afschrijven, ten einde waardenburg's stijl te doen kennen, die altoos eenvoudig mag heeten, omdat hij altijd passende is voor zijn onderwerp. Ziet hier dan eene proeve van stoute, krachtvolle uitdrukking. Zoo

{==610==} {>>pagina-aanduiding<<}
spreekt waardenburg van 't geen herodotus berigt omtrent den worstelstrijd van Perzië en Griekenland:
‘Hoc vero bellum magnum quidem, sed minime diuturnum. Ingens periculum, sed laetus et repentinus eventus. Illud μέγα ῥεῦμα ϕωτῶν, immensa ista hominum vis, quam per quatuor annos ex omnibus Asiae partibus Xerxes collegit, unius fere anni spatio, duobus tribusve proeliis fusa, dispersa, deleta virtute Graecorum et Deorum immortalium auxilio. Belli hujus descriptioni nihil profecto ad epicam formam deest, tam sunt omnia gravia, splendida, magnifica, subita, inexspectata. Quanta proelia! Quantae tempestates! Quam nobile illud certamen, in quo, dum partriae legibus optemperant, cecidere trecenti illi cum Leonida, cujus caedis poenas repetendas esse ipse jubet Pythius! Quam terribilis ista nox, quum naufragia et naufragorum corpora circa proras et remos volvuntur navium barbararum! Quam insignis illa divini numinis vindicta, quum sacrilega Persarum cohors Delphicum adoritur templum et subitis fulminibus tonitribusque terretur, quum Parnassi cacumina in impiam manum praecipitantur, quumque omnes attoniti, terrore exanimati diffugiunt, et ab insequentibus Delphensibus caeduntur, sternuntur, trucidantur. Quam splendidum illud ultimum navale proelium, quum omnis barbarorum exercitus impetu navium victus deletur, quum omnia Salaminis litora, et quae circumjacent loca, mortuis repleta sunt, et Xerxes, qui paulo
ante ipso Jove major sibi videbatur,

Ρήξας πέπλους, κἀνακωκύσας λιγύ, 
Πεζῷ παραγγείλας ἄϕαρ στρατεύματι, 
Ηϊξ᾽, ἀκόσμῳ ξὺν ϕυγῇ!’ - 

(Het vervolg en slot hierna.)


{==611==} {>>pagina-aanduiding<<}

Oorsprong, uitbreiding en ontaarding der Christelijke Kerk, tot op de Kerkhervorming, benevens derzelver weldadige gevolgen. Door Ernst Riedel. Uit het Hoogduitsch. Te Amsterdam, bij ten Brink en de Vries. 1829. In gr. 8vo. VI en 224 bl. f 2-20.

Op den titel afgaande, zou men verwachten, geschiedkundige voorstelling van den oorsprong, de uitbreiding en ontaarding der Christelijke Kerk. Ook de Voorrede des Schrijvers geeft hiertoe grond. Evenwel wij vonden niet, wat wij zochten. Reeds de opgaaf van den inhoud toont, dat het hier geleverde geheel anders is, dan op den titel beloofd wordt. I. Het Evangelie, of het Christendom, volgens de woorden van Jezus en van zijne Apostelen, bl. 1. II. De Apostelen en Bisschoppen, volgens de uitspraak van Jezus en van zijne Apostelen, bl. 6. III. Stichting en inrigting der eerste Christelijke Gemeenten, bl. 17. (Dit stuk behoorde het eerst voor te komen. De twee eerste konden dan hieraan ondergeschikt zijn. Die stichting der Gemeenten wordt in weinige woorden gemeld, bl. 17. ‘Nu - - ontstonden dra, na Jezus hemelvaart, verscheidene Gemeenten, te Jeruzalem, te Antiochië, te Efeze, te Korinthe, te Rome e.z.v. onder den naam van Christenen, en met dezelve velerlei inrigtingen,’ enz.) IV. Stichting(?) der Zon- en Feestdagen, bl. 22 en 23. (Kort, maar niet krachtig.) V. De aanvankelijke ontaarding van het Christendom, door het Joden- en Heidendom, bl. 24. VI. De vervolgingen der Christenen, benevens de onheilen, daaruit voortvloeijende, bl. 25. VII. De Beeldendienst, bl 27. VIII. Ontaarding van het Christendom, als eene Godsdienst van het Romeinsche Hof en van den Staat, bl. 29. IX. Oorsprong van het Monnikendom, bl. 38. X. Gronding van het Pausdom, bl. 45. XI. Uitbreiding van het
Christendom in het Wes ten, en verdringing van hetzelve in het Oosten, door de Arabieren, bl. 54. XII. Stijgende magt der Paussen,

{==612==} {>>pagina-aanduiding<<}
en toenemend verval van het Christendom, bl. 84. XIII. Geheele ontaarding van de Christelijke Kerk en Godsdienst, door het Pausdom, bl. 138. XIV. Oorsprong der Kerkhervorming, benevens hare weldadige gevolgen, bl. 192. Twee Bijlagen. Uittreksels uit onderscheidene Schriften. Bl. 206-221. Onrust en geruststelling. Uit het Fransche Tijdschrift le Globe, Julij 1826, no. 83, bl. 222-224.
Uit deze opgaaf blijkt, met welk eene oppervlakkigheid hier alles is behandeld. Doch bij het lezen der stukken valt deze oppervlakkigheid veel meer in het oog. Bronnen noemt de man niet. Alles ziet er uit als magtspreuk, weinig geschikt om te overtuigen, maar wel om te verbitteren en de scheur nog wijder te maken. Aan paradoxen ontbreekt het niet, b.v. ‘Men vierde (den zondag) des morgens vroeg, door eene gemeenschappelijke aandacht,’ (aandacht! Germaansch.) ‘met gezang en rede, zonder de beroepsbezigheden te verzuimen,’ bl. 22. Ook de toon bevalt ons niet. ‘De eenvoudige monnik (hieronymus savonarolo) moet geen denkbeeld van Pauselijke heiligheid gehad hebben; want hij ergerde zich, dat eene boeleerster van den Paus, julia farnese, bij alle kerkelijke feesten in pracht verscheen, en in april 1497 den heiligen Vader weder een zoontje schonk,’ bl. 186. Onkiesch is ook de naakte voorstelling van het schandelijke, dat wij niet aanroeren, maar dat men vinden kan bl. 189, 190.
In dagen van gisting en spanning, als de onze zijn, behoort men op eene andere wijze de kwalen te behandelen, dan hier geschiedt. Protestanten, hoewel gescholden en verguisd, moeten niet wederschelden, maar, naar het voorbeeld des Meesters, die door de Roomschen nog niet is in den ban gedaan, tegen het kwaad manmoedig zich blijven verzetten, en de menschen beklagen, die zich laten doeken, om in het kwaad hunnen roem te stellen. Dit boek had in het Nederlandsch niet moeten vertaald zijn. Het kan niet anders dan ontstichten. Dit is alles, wat wij er nu van zeggen.







{==613==} {>>pagina-aanduiding<<}

Het beeld van den opstand. Leerrede over Hand. XIX:32. door J. Decker Zimmerman, Predikant bij de Evang. Lutersche Gemeente te Utrecht. Uitgesproken den 5 Sept. 1830. Te Utrecht, bij N. van der Monde. 1830. In gr. 8vo. 41 Bl. f :-40.

Het oproer te Efeze, in zijnen voortgang en afloop. Vervolgrede over Hand. XIX:33-40. Uitgesproken den 12 Sept. 1830. door denzelfden, en gedrukt bij denzelfden. In gr. 8vo. 37 Bl. f :-40.

Wij haasten ons, een tweetal leerredenen aan te kondigen, welke, in de tegenwoordige omstandigheden, loffelijke vermelding verdienen. Wat aanleiding tot het uitspreken en uitgeven gaf, zal ieder ligt beseffen, al worden geene namen genoemd. De Eerw. zimmerman toont, dat men ook over het oproer op eene regt nuttige wijze kan prediken. Ach! ware te Brussel en elders, gedurende de laatste drie of vier jaren, in dezen geest gepredikt, en het aankomende geslacht in deze Christelijke beginselen onderwezen, de schoone stad zoude geen tooneel van akelige verwoesting zijn geworden, en het bloed onzer dapperen had niet dáár behoeven te stroomen. Dat beide leerredenen met veel genoegen gehoord werden, en dat velen der hoorders de uitgave verlangden, kunnen wij ons ligt verbeelden. Maar, waagde de prediker niet te veel met de spoedige uitgave van een zoo spoedig bewerkt opstel? Ieder billijk beoordeelaar zal gaarne gebreken voorbijzien. Om des goeden doels wille onthouden ook wij ons van alle aanmerking. Zullen wij behandeling en beloop der beide stukken opgeven? Het komt hier voornamelijk op den geest aan; en dezen meenen wij het best te doen kennen, wanneer wij uit de eerste leerrede het volgende afschrijven: ‘Wij willen altijd de verbeteringen van boven af beginnen, en zoeken die in staatsvormen en grondwetten; - het Christendom

{==614==} {>>pagina-aanduiding<<}
verbetert van beneden af aan, en, op het voetspoor van jezus, mede zoo gehoorzaam als burger, van uit den grond des gemoeds (Efez. IV:23). Geene regering over een goed en geheel verbeterd volk zou slecht kunnen blijven; de slechtste zou goed worden: maar zoo lang gij de menschen niet verbetert, is alle poging, om hier tot de volmaaktheid te geraken, ijdel en vergeefsch.’ En dan het schoone slot: ‘Voor het overige; geene drift! geenerlei verbijstering! De Koning moet handelen, volgens zijn' pligt, en volgens zijn inzigt; veel kan hij weten, hetgene wij niet alzoo kunnen inzien; daarvoor is hij Koning, en genoeg! indien wij ons, naar hoofd en hart, op hem kunnen verlaten. Voor verdoolden echter laat ons bidden, en hen niet verbitteren - veeleer nog verbeteren, door wijsheid en zachtmoedigheid, en door ons eigen gematigd, edelmoedig, bescheiden en voorzigtig gedrag nog het meeste. En dan - wat staat er van jezus? En als Hij nabij kwam, en de stad (zijner hateren) aanzag, (waar Hij eerstdaags zou gekruist worden) weende Hij over haar!’ Wie zoude hierop niet van ganscher harte Amen zeggen? - Uit de tweede leerrede voegen wij er nog dit bij: ‘Spreek de taal der geregtigheid, ook in uwe bijzondere betrekkingen. Verg van den minderen niet te veel voor te weinig. Wees heusch en vriendelijk jegens ieder, en toon hem, dat gij, wel wetende, wat gij, bij bestaande betrekkingen, van hem kunt eischen, wederkeerig in hem nog altijd den mensch eert, en het wél weet, dat gij ook eenen Heer hebt in den hemel.
Men kan zoo veel vaak voorkomen, door hetgene niet dan wijsheid en gemeene pligt is; maar, ten dage des goeds, denkt men dikwerf al te weinig aan den dreigenden dag des kwaads, en draagt intusschen zelve, bij volle vaten, water in den stortvloed, die eenmaal over huis, erf en have, verwoestende en alles in zijne vaart medeslepende, kan of zal losbreken. o! De geschiedenis van zoo menige omwenteling is, wat de volkszijde in het tafereel aangaat, slechts de geschiedenis, in haren treurigen afloop, van den hoogmoed, de onder-
{==615==} {>>pagina-aanduiding<<}
drukking, het gepleegde onregt en de afpersingen, de uitzuigingen der grooten! Daarmede is nogtans niets verontschuldigd.’ Niet enkel waarschuwing tegen oproer, maar ook tegen het bedillen der Regering, ten tijde van oproer, wordt hier gevonden: ‘Zóó veel en velerlei heeft eene overheid - de hoogste natuurlijk het meeste - steeds te bedenken, en velerlei te wikken en te wegen, waar wij zoo niet bij kunnen, of immers niet bij zijn. Uit welk oogpunt moeten wij de daden van ons bestuur nu dan beschouwen? Uit het oogpunt des vertrouwens, der gehoorzaamheid en der liefde.’
Wij meenen den geest van beide leerredenen genoeg te hebben doen kennen, en vertrouwen, dat derzelver lezing iets goeds zal kunnen bevorderen.




Broussais, zijne Leer, hare gevolgen, en het eindelijk lot, dat haar te wachten staat, beknopt voorgedragen. Eene Bijdrage tot de Geschiedenis der Geneeskundige Theoriën en Stelsels. Met eene Voorrede en Aanteekeningen van F. van der Breggen, C. Zn., Med. Dr., Hoogleeraar aan het Athenaeum illustre te Amsterdam. Te Amsterdam, bij L. van Es. 1829. In gr. 8vo. XXIV en 85 bl. f 1-10 c.

Broussais is de naam, die thans in de ooren der Geneeskundigen van alle zijden weêrgalmt. Wat al boeken zijn er over dien man geschreven! wat al pennen tegen hem gespitst! Hoeveel uiteenloopende beoordeelingen en gevoelens over hem hoort of leest men bijna dagelijks! En waar zal het einde zijn van dien strijd der meeningen? Wij hebben al wederom een nieuw boek over dezen befaamden Stelselmaker aan te kondigen, hetwelk onder den opgegeven titel in Amsterdam is uitgekomen, onder de bescherming en met aanbeveling van een Amsterdamsch Hoogleeraar.
Deze wil hetzelve doen beschouwen (blijkens de Voor-
{==616==} {>>pagina-aanduiding<<}
rede) als een voorlooper van het antwoord van zijnen tegenwoordigen Ambtgenoot, den Heere suringar, op de door de Provinciale Commissie van Geneeskundig Onderzoek en Toevoorzigt te Amsterdam uitgeschrevene prijsvraag. Eene tweede reden der uitgave was de gematigde toon dezer beoordeeling, in tegenoverstelling van hetgeen men in andere beoordeelingen aantreft. Eindelijk zullen ook de onbescheidene en aanmatigende uitvalien van de Schrijvers van het Physiologisch Tijdschrift, hetwelk in ons Vaderland uitkomt, daartoe aanleiding hebben gegeven.
Prof. van der breggen neemt deze gelegenheid waar, om andermaal zijne geloofsbelijdenis eclecticus voor het geneeskundig publiek af te leggen, en verklaart zich, als Geneesheer, voor een' Gemeenebestgezinde of Republikein. In den mond van dezen Geleerde kunnen wij aan de goede beteekenis van dat woord niet twijfelen. Anders hebben wij thans geleerd, aan deze en dergelijke uitdrukkingen zeer uiteenloopende begrippen te verbinden. Uit de wereld der Geleerden moet alle onbepaalde oppermagt verbannen zijn: want het despotismus van stelsels en meeningen stoort den vrijen loop der begrippen, het zij boerhaave, brown of broussais den schepter zwaaije; en wij zijn het met den Hoogleeraar volkomen eens, dat het despotisch gezag, hetwelk zich de laatste en zijne jongeren aanmatigen, even onverdragelijk is, als dat zijner voorgangers. Daarentegen zal zijn Hooggeleerde ons gaarne toegeven, dat het begrip zelfs van een' Republikeinschen Regeringsvorm het verschil van rangen en standen niet uitsluit, ten zij het in Jacobinisme en noodlottige anarchie ontaarde, welke laatste (de Geschiedenis leert dit ontegenzeggelijk) wederom in despotismus zich oplost.
Het vertaalde stukje, welks titel wij vermeldden, is overgenomen uit het Tijdschrift Hygie, waarvan Dr. comet Redacteur is. Het vangt aan met een kort berigt van den oorsprong en de lotgevallen der nieuwe leer, van de schriften van haren Autheur, derzelver gang en inhoud, van den strijd tegen pinel (in welken brous-
{==617==} {>>pagina-aanduiding<<}
sais zich, even als in zijne verachting van andere groote mannen, van de minst voordeelige zijde vertoont), van zijnen stijl, van zijne verdiensten en gebreken, van zijne armoede aan grondige, wijsgeerige kennis, en van zijn stelsel. De drie hoofdpunten van hetzelve, physiologie, pathologie en therapie, worden in derzelver bijzonderheden nagevorscht.
Dat deze leer treft door eene verleidelijke eenvoudigheid, door het beperken van de anders zoo uitgebreide en bezwaarlijk te verkrijgene kennis van de materies medica; dat zij vooral door trage en ook door ligt vervoerbare verstanden in allen deele is aangenomen, willen wij niet tegenspreken: maar dat zij aan de taal der wetenschap zoo veel meer naauwkeurigheids zou hebben gegeven; dat zij de oorzaak zou zijn eener meer wijsgeerige beoefening der Geneeskunde in Frankrijk, is op zijn minst twijfelachtig. Minder twijfelachtig is het, dat zij blinde en domme navolgers heeft gehad, en dat de praktijk door dezen, op de wijze van Dr. sangrado, met bloedaftappen en laauw water wordt uitgeoefend.
De tegenwerpingen, welke de Schrijver aanvoert, hebben betrekking op de schrale en hoogst gebrekkige physiologie, op de eenzijdige pathologie en even eenzijdige behandeling van den stichter van het nieuwe leerstelsel, en zijn doorgaans zeer juist en gegrond.
Doch bovenal van gewigt voor de kennis van 's mans karakter zijn de winderige, overdrevene opgaven van den gelukkigen invloed op het afnemen der sterfte in het Hospitaal Val de Grace, welke in de Revue médicale als volkomen valsch worden ten toon gesteld. Hij beweert, slechts één' zieke van de 30 te hebben verloren; daar het uit de opgave van zijnen kweekeling, den Heer roche zelven, blijkt, dat hij één' zieke van de 13 of 14 verloren had, d.i. meer dan zijne ambtgenooten. Wij willen alleen hieruit het gevolg trekken, dat men op de waarheidsliefde van broussais juist niet veel staat kan maken. Nu volgt eene vergelijking van dezen met brown en rasori, die tot walgens toe in al de

{==618==} {>>pagina-aanduiding<<}
schriften over dit onderwerp is herhaald geworden; waarbij de Schrijver (en dit is minder door anderen geschied) te gelijk opmerkzaam maakt op eenige algemeene praktische overeenkomsten bij allen. Daarna spreekt hij van het boek van den Heer boisseau over de Koortsen, van de kritiek van den Heer miguel, van den strijd vóór en tegen, van deszelfs waarschijnlijken uitslag, en van het goede, dat deze leer zal achterlaten, den geest van twijfeling en onderzoek, de hervorming van de taal der wetenschap, en eene menigte uitmuntende praktische regelen. ‘Ik zou durven beweren,’ zegt de Schrijver, ‘dat de Heer broussais een groot practicus is geweest; maar ik zou niet durven staande houden, dat hij het nog is. Er is toch geen zoo valsch denkbeeld, dat zich niet eindelijk en voor altijd kan vestigen in het beste hoofd, wanneer hetzelve eerst door vooringenomenheid ingang heeft bekomen, en vervolgens, door de tegenspraak verbitterd, eene hebbelijkheid geworden is. - Hij schijnt te hebben vergeten, dat hij zijne taak met betrekking tot den aanwas der wetenschap waardiglijk heeft volbragt - en hij moest begrijpen, dat zijne leer, wel verre van de eindpaal der geneeskundige wetenschap te zijn, slechts een zeer klein en zeer kort tusschenverhaal van derzelver uitgebreide geschiedenis uitmaakt.’
Men ziet, dat de Schrijver den gulden middelweg houdt, en zal deze onpartijdige kritiek met genoegen willen onderschrijven.




Reizen en Ontmoetingen in het Zuiden van Afrika, beschreven door G. Thompson, Schildknaap, enz. IIde Deel. Met Platen. Te Groningen, bij W. van Boekeren. In gr. 8vo. X en 457 bl. f 5-20.

Van het eerste Deel dezer onderhoudende Reize gaven wij verslag in ons No. VI voor 1829. Het tweede Deel bevat het vervolg dier Reize, 's mans aankomst aan de Oranjerivier en togt langs dezelve door het land der Koranna's en Namaqua's, en, over den Kamiesberg, naar de Kaapstad terug; waarop dan een belangrijk verslag volgt van den toestand en de betrekkingen der Hol-
{==619==} {>>pagina-aanduiding<<}
landsche en Engelsche Kolonisten, de geschiktheid der Kolonie voor landbouw en koophandel, en eenige bijzondere berigten nopens den toestand der zuidelijke Kaffers, de natuurlijke geschiedenis van den leeuw, en de neêrzettingen der Engelschen aan Port Natal (een post aan de zuidoostkust van Afrika) ten gevolge van schipbreuk; voorts een en ander wegens den veroverenden Koning der Zoola's, en eindelijk eenige plaatselijke opgaven.
Dezelfde gemakkelijke en onderhoudende stijl, als in het eerste Deel, die niet alleen den Schrijver, maar ook den Vertaler eer aandoet, dezelfde belangrijkheid van berigten (hoewel thans minder van eenen door het avontuurlijke bekorenden inhoud) en vooral een uitvoerig verslag van de rampen, die de Colonisatie der Britten in 1822 verzeld hebben, en van de inborst en geaardheid der Nederlandsche volkplanters, onderscheiden weder dit Deel. Ons is inderdaad niets voorgekomen, hetwelk stof tot berispende aanmerkingen van eenig belang zou kunnen geven. Eenige eenzijdigheid en vooringenomenheid met zijnen landaard is men in eenen Engelschman gewoon, en van denzelven onafscheidelijk; in thompson gaat die echter nooit tot het ergerlijke of onregtvaardige over. Integendeel regtvaardigt hij onze Hollandsche landbouwers tegen de lasteringen van barrow, maar beschouwt hen minder gunstig dan lichtenstein, (gelijk zulks voor een' Engelschman ook niet wel anders mogelijk was.) Zijne vooringenomenheid blijkt onder anderen ook daarin, dat hij de Hollandsche wet der erfstelling, waarbij alle kinderen een gelijk aandeel aan de nalatenschap bekomen, en niet (zoo als in Engeland) de oudste alle vaste goederen alléén, als een middel beschouwt, om den algemeenen voorspoed der Kolonie te vertragen. Het zijn nogtans die Majoraten, die Spanje bijkans tot eene woestijn gemaakt, en in Engeland, niettegenstaande den onmetelijken handel, door de opeenstapeling der landgoederen in de handen van weinigen, de armoede zoo schrikbarend vergroot hebben. Verscheidene Anekdoten van Kaapsche landbouwers, die

{==620==} {>>pagina-aanduiding<<}
hier voorkomen, kunnen zekerlijk meer, dan algemeene beschouwingen, dienen, om derzelver karakter op den regten prijs te stellen. De schildering van een' hoogst onbeleefden en ongevoeligen boer, zoo wel als van eene aartsvaderlijke en gastvrije herderfamilie, waarvan het Hoofd, op de wijze van abraham, niet slechts alle voorbijgaanden onthaalde, maar ook in de openbare Godsdienstoefening voorging, - deze beide tafereelen (bl. 112 en 113 en bl. 128-130) heeft onze Reiziger van een' zijner vrienden, den Heer P., ontleend. De Schrijver maakt onderscheid tusschen de wijn-, graan- en veeboeren; de leefwijs der laatsten is, door hunne omzwervingen en verren afstand, voor de beschaving het minst voordeelig. - De Engelsche volkplanters in 1822 hebben het zeer ongelukkig getroffen: verkeerde maatregelen van Bestuur, benevens natuurlijke rampen, werkten daartoe gezamenlijk mede. Nogtans wanhoopt de Schrijver geenszins aan de mogelijkheid eener zeer voordeelige Colonisatie, indien de zaak slechts behoorlijk aangevat worde. - Het verslag over de Kaffers is het werk van den Zendeling brownlee. Hetzelve luidt minder gunstig omtrent den bekenden Kaffer-koning gaika, dan de berigten van lichtenstein. - Zeer merkwaardig zijn de bijzonderheden omtrent den Afrikaanschen leeuw. Zij bevestigen het reeds elders beweerde, dat dit geweldige dier door het strak aanzien van den mensch als 't ware van zijn stuk gebragt en beschroomd wordt om aan te vallen. Ja, volgens thompson, of liever volgens een berigt, door hem van den Majoor mack-intosh ingewonnen, zou zelfs de tijger 's menschen blik ontzien. Met het eenigzins verkort verhaal van eene leeuwenjagt zullen wij ons verslag besluiten: ‘Het eerste punt was, den leeuw
op te sporen in zijne schuilplaats. Dit volbragten eenigen der Hottentotten te voet. Zij begonnen bij de plek, waar mijn paard door hem gedood was, volgden het spoor door het gras over de steenen en door de heestergewassen, waar een ongeoefend oog geenerlei bewijs of spoor zoude ontdekt hebben, met zoo veel scherpzinnig- en juistheid, dat wij hem eindelijk

{==621==} {>>pagina-aanduiding<<}
eene mijl ver in een digt, struikachtig kreupelbosch vonden. Nu kwam het er op aan, hem uit zijne schuilplaats te jagen, ten einde hem met minder gevaar en een voorspoediger uitslag in het open veld te kunnen aanvallen. In het tegenwoordige geval behandelden wij echter de zaak juist niet naar den regel. De Hottentotten waren de eersten, die van denzelven afweken. Bespeurende, dat wij met het gering getal onzer honden weinig indruk op den vijand maakten, verdeelden zij zich zelve in twee of drie troepen, reden het bosch rond, en vuurden op de plek, waar de honden hem aanblaften - doch zonder uitwerking. Nadat wij eindelijk aldus eenige uren hadden verspild met rondom het bosch te zwerven, begon het Schotsche bloed van eenigen mijner landgenooten warm te worden, en drie van dezelve verklaarden zich bereid om den leeuw in zijn leger te gaan vernestelen, mits dat drie der Boschjesmannen, die betere schutters waren, hen zouden ondersteunen, in gevalle de vijand den slag aannam. Zij gingen derhalve, in weerwil der waarschuwingen van eenige voorzigtiger menschen, het bosch in, tot op den afstand van vijftien of twintig schreden van de plaats, alwaar het dier verscholen lag. Hij lag uitgestrekt onder eene digte struik, met eene kleine ruimte van effen grond aan zijne eene zijde, en zij verbeeldden zich, hem naderende, duidelijk te zien, hoe hij zijne vonkelende oogen van onder het loof op hen gevestigd hield. Zij bevalen de Hottentotten, juist te raken, in gevalle zij zelve mogten missen, en hierop gaven de Schotsche helden vuur, doch troffen - niet den leeuw zelven, zoo als naderhand gebleken is, maar eenen grooten hoop roode steenen, waar hij achter lag. Of een der schoten hem getroffen had is onzeker, doch hij vloog met een schrikkelijk gebrul van onder de struik weg. De schelmsche Hottentotten, in plaats van hem nu de laag te geven, keerden zich om, en togen hals over kop op de vlugt, latende hem alleen met de weerlooze Schotten, die met ongeladen geweren
elkander omverliepen in hunne haast om de klaauwen van het verscheurende dier te ontkomen. Hij haalde hen in een oogenblik in,

{==622==} {>>pagina-aanduiding<<}
en wierp dengenen, die het digtste bij hem was, met een' slag van zijn' klaauw op den grond. Het tooneel was schrikbarend. Daar stond de leeuw met zijn' klaauw boven zijn' nedergeslagen vijand, en zag met hoogmoed de geheele bende zijner aanvallers in de rondte aan. Zijne houding was zoo koninklijk en trotsch als men zich iets kan verbeelden. Het was het treffendste gezigt, waarvan ik ooit getuige was. De gevaarlijke toestand onzer vrienden maakte het oogenblik echter te vreeselijk, dan dat wij de grootschheid van de vertooning in al derzelver bijzonderheden konden waarnemen. Ieder oogenblik verwachtten wij, één of meer van hen in stukken te zullen zien scheuren - en hoe zeer de geheele jagtpartij binnen den afstand van vijftien schreden van de plaats af stond, met overgehaalde geweren, durfde echter niemand vuur geven om hen te helpen. Een hunner lag onder de klaauwen van den leeuw, en de anderen waren bezig met naar ons toe te kruipen, zoodat zij ons schot verhinderden Dit alles viel veel spoediger voor dan ik het heb kunnen beschrijven. Doch gelukkig scheen de leeuw, na ons eene wijl te hebben aangezien, genegen te zijn om te onderhandelen, en met eene gelukkige inschikkelijkheid, waarvoor hij echter weinig dank ontving, keerde hij zich bedaardelijk om, en, de grommende honden, even alsof het ratten waren, van achter zijne hielen wegslaande, sprong hij als eene kat over het kreupelbosch, brekende takken en boomen van vijftien voeten hoogte even zoo gemakkelijk, alsof het bosjes gras waren geweest, uit zijnen weg af, en hij stoof naar het gebergte. Nadat wij ons van het welzijn van onzen verlosten vriend verzekerd hadden (wien gelukkig geen ander onheil was overgekomen dan eene krab over zijn' rug en eene zware kneuzing in de ribben, veroorzaakt door de kracht, waarmede het dier hem tegen den grond gesmeten had) hervatten wij de jagtpartij, met de Hottentotten en honden, op nieuw. Weldra ontmoetten wij den vijand weder, en vonden hem in
het open veld onder eene mimosa staande, aan den kant van een' bergstroom, waaraan wij den naam van het Douglaswater gegeven

{==623==} {>>pagina-aanduiding<<}
hadden. De honden liepen al blaffende rond, doch bevreesd hem te naderen - want hij begon vreeselijk te brullen en met zijn' staart zoo geweldig te slaan, dat men genoeg zien konde, dat hij niets goeds in den zin had. De Hottentotten maakten een' omweg tusschen hem en het gebergte, gingen over de rivier, en namen eene stelling in op den top van eene steilte boven de plaats, waar hij stond. Een ander gedeelte der jagers plaatste zich aan de andere zijde van het dal: en aldus den knaap tusschen twee vuren hebbende gebragt, hetwelk zijne opmerkzaamheid verdeelde, en hem verhinderde te ontkomen, schoten wij op hem, zonder hem eenige rust te vergunnen, tot dat hij, niet meer in staat om wederstand te bieden, met wonden bedekt ter nederviel. Het bleek, dat hij een volwassen leeuw was van de gele soort, en ten naastenbij vijf of zes jaren oud. Zijne lengte besloeg van den neus tot aan den tip van den staart bijna twaalf voeten. Zijn voorste poot was aan de buiging der knie zoo dik, dat ik denzelven met de beide handen niet konde omspannen: en zijn hals, borst en overige ledematen schenen, toen hem de huid was afgenomen, een volkomen zamenstel van zenuwen. Zijn kop, die zoo breed en zwaar was als die van een' gewonen os, had ik gekookt, om er het bekkeneel van te bewaren, en uit nieuwsgierigheid het vleesch geproefd. Het geleek veel naar blank ossenvleesch, en was eerder laf dan onaangenaam van smaak.’







De vruchten mijner werkzaamheden, gedurende mijne Reize, over de Kaap de Goede Hoop, naar Java, en terug, over St. Helena, naar de Nederlanden; door M.D. Teenstra. IIden Deels 1ste Stuk. Te Groningen, bij H. Eekhoff, Hz. 1829. In gr. 8vo. 505 Bl. Buiten Inteek. f 5-25.

Verzelden wij den vrolijken teenstra in het eerste Deel naar de Kaap, thans geleidt hij ons in dit Deel

{==624==} {>>pagina-aanduiding<<}
naar het eiland Java, reeds door zoo vele Nederlandsche pennen beschreven. Beklaagden wij ons, bij de beoordeeling van het vorige Deel, (1829. No. VI.) over de noodelooze uitweidingen van onzen Landgenoot, dit Deel wordt er niet beter op, en deelt in het gebrek der meeste hedendaagsche Reizen, van algemeen bekende zaken telkens te herhalen. Viel hij toen den Heer de jong aan, hij doet het thans nog vinniger, en op eene onheusche wijze, den voormaligen Gouverneur-Generaal van der capellen. Maar de reden is klaar. Teenstra was een Sollicitant om een ambtje, had daarvoor vrouw en kinderen in Groningerland gelaten, en was naar Java gegaan; maar de Gouverneur kon of wilde hem het verlangde postje niet geven, en ging eindelijk heen, eer hij (teenstra) verzorgd was. Dit nu heeft deze landman hem niet kunnen vergeven, en, behalve verscheidene berispende aanmerkingen op 's mans weinige gereedheid om hem te helpen, (b.v. bl. 179 en bl. 183, beloven en doen zijn alleen bij menschen, die gevoel van eer hebben, twee onafscheidelijke zaken) vinden wij er ook op zijn bestuur in 't algemeen. ‘Gesteld,’ zegt hij, bl. 405, ‘dat eens een verstandiger, althans wijzer en liberaler regerende Gouverneur-Generaal de kolonisatie in Indië bevorderen wilde, dan zoude het Gouvernement gewisselijk ook een ander stelsel van belastingen invoeren.’ Zelfs haalt hij den onbeschaamden Dr. doornik (*) aan: Dat van de Handelmaatschappij een algemeene ondergang der
landeigenaren (de zoo hartelijke wensch van den Gouverneur-Generaal van der capellen) het gevolg zal zijn. Zie ook, bl. 336, 337, de hatelijke leenspreuk; vooral op het slot, en elders: ‘Woord van Eer, zie Meineed.’ Men ziet in dit alles te veel personele spijt doorstralen, dan dat de beoordeeling regtvaardig kan zijn. Teenstra mogt zich het voorbeeld der gematigdheid van den veel meer benadeelden Heer de wilde, wiens

{==625==} {>>pagina-aanduiding<<}
boek wij onlangs beoordeelden, wel voor oogen hebben gesteld. Daarenboven is teenstra tusschenbeiden niet slechts langwijlig, maar ook gemeen. Men hoore slechts, bl. 288: ‘De hier heerschende ziekten bestaan grootendeels in de kakkerij! zie, dat is voor ieder duidelijk.’ Ja zeker; maar zulke boersche duidelijkheid duldt de fatsoenlijke schrijftrant niet. Ook kennen wij den Provincialismus hagel voor boos niet, bl. 225. Tusschenbeiden wil teenstra ook geleerde aanmerkingen maken; en, schoon hij een zeer wel onderwezen en kundig landman is, en ook buitendien nog al wat weet, is hij echter zwak in de oude Geschiedenis, als hij zegt, dat palamedes het schaak- en kaartspel zou hebben uitgevonden (bl. 283). Het schaakspel behoort sedert de hoogste oudheid in Indië thuis, en is van daar naar Perzië, van waar ook de naam herkomstig is, overgebragt, gelijk trouwens teenstra ook ten opzigte der Javanen erkent. Het kaartspel werd eerst in de veertiende Eeuw onzer jaartelling, voor den krankzinnigen Koning karel VI van Frankrijk, ter verstrooijing uitgevonden.
De personele omstandigheden van den Heer teenstra waren juist niet gunstig, noch opwekkend tot die vrolijkheid en luchtigheid, die toch allerwegen in zijn verhaal doorstralen. Met eene aanbeveling van den Minister voor de Koloniën voorzien, kwam teenstra op Java; doch wij zagen reeds, dat die hem weinig baatte. In deze omstandigheden, en terwijl zijne hoop, om geplaatst te worden, dagelijks zwakker werd, deed de Kapitein, met wien hij gekomen was, hem vrije terugreis naar Europa aanbieden; doch hij sloeg dit af. In zijne betrekkingen zouden wij dit niet gedaan, maar liever vrouw en kinderen op eene eerlijke wijze in het vaderland hebben zoeken te verzorgen. Het blijkt dan ook wel, dat zijn besluit verkeerd was; want hij zegt, na vergeefs zijne dienst op Ternate, Banda of Borneo, ja zelfs voor het ongezonde Banca te hebben aangeboden, (bl. 192) aan het einde des Deels, dat zijne hoop, om geplaatst te worden, gedurig geringer werd, en dat zijn

{==626==} {>>pagina-aanduiding<<}
verblijf in Indië weldra eindigen zou. Wij hebben dus nog één stuk met zijne thuisreis te wachten,
Het werk is anders niet zonder verdiensten. Het geeft vele bescheiden over Java, waarvan sommige van wezenlijk belang zijn, zoo als over den staat van handel en voorai van landbouw, waarin men den praktischen landman herkent, die zijne in het vaderland verkregene kundigheden hier op een ander tooneel loffelijk ten toon spreidt. Omtrent de belangrijkste voortbrengselen van Java, derzelver wijze van bouwing, zoo als rijst, mais, koffij, suiker, peper (gewone en Spaansche), indigo, katoen, tabak, kamfer, Katjang of aardboon, benevens andere aardvruchten, kokos- of klapperboomen, andere palmsoorten, tamarinde, Mangus, Durian, Pisang, bamboes enz., lezen wij meer of min uitvoerige berigten. Ook de dieren worden niet vergeten; voornamelijk echter over de bekende vogelnestjes uitgeweid. Een os kost, zegt de Schrijver, slechts 6 à 7 guldens; de versche huiden worden als voedsel gebruikt; het vleesch wordt met zout in de zon gedroogd.
Wat den handel en het voormalige bestuur der O.I. Maatschappij betreft, zoo komen hier ook opgaven voor, die echter uit onderscheidene werken ontleend schijnen, daar zij onderling strijdig zijn. Dus zouden zich van 1693 tot 1696 de eerste verachteringen in de Indische huishouding hebben laten bespeuren, doordien de zaken begonnen achteruit te gaan; en dit duurde voort tot in 1724, toen al de overwinst, van 1613 af, versmolten was, en er voor het eerst een stellig te kort ontstond, (bl. 348.) Dus was 1718 reeds een der verachterde jaren, en toch zou de staat der Compagnie (volgens bl. 356) in 1718 de voordeeligste geweest zijn, die immer genoten was, en de verachtering eerst in 1736 begonnen zijn. Anders zijn deze statistische berigten wegens Batavia's en Java's handel, vooral omtrent de koffij, wel lezenswaardig.
Teenstra heeft juist dezelfde vraag gedaan en (hetgeen nog al gevallig is) hetzelfde antwoord ontvangen als een ambtenaar, (aangehaald bij olivier) toen hij Batavia doorreed: ‘Zijn wij nog niet haast in de stad, de eigenlijke stad?’ en het antwoord was, dat zij die reeds lang waren doorgereden. (Verg. bl. 68 alhier met bl. 19 van olivier's Reizen, Iste D.) Ook over de geschiedenis der stad en de zeden der inwoners weidt teenstra uit, en beschouwt de

{==627==} {>>pagina-aanduiding<<}
laatsten al zeer ongunstig. Ter proeve, zoo van stijl als manier van beschouwing, zullen wij daarvan, ten besluite, een staaltje mededeelen. De Schrijver was in de Societeit de Harmonie, in de tegenwoordige buitenstad van Batavia. ‘Nu in de Harmonie zijnde, wordt er een glaasje gedronken, een sigaartje ontstoken, en met allen ijver de kaart gekeerd. Doch als men nu die uitspanning eens ernstig overweegt, moet men zich dan niet bedroeven? Hoe velen worden hierdoor toch geheel geruïneerd! hoe menige nacht wordt hier onder het gevaarvol hazardspel verbeuzeld! en waarlijk hazard, daar er somtijds duizenden van ropijen in éénen nacht aan ééne tafel gewonnen en verloren worden. Het spel en de drank zijn in mijne oogen de twee grootste buitensporigheden, waaraan de Europeanen zich hier openlijk schuldig maken. Ik heb mij meer dan eens van onderscheidene geloofwaardige menschen laten verhalen, dat zekere mevrouw, te Batavia wonende en van de (zoogenaamde) fatsoenlijke klasse van burgers, ja zelfs eene vrouw, die tot de groote wereld behoorde, zoo zeer aan het kaartspel verkleefd was, dat zij eens, gezelschap hebbende, onder het spel voorgaf, dat zij iets te verrigten had. Zij gaf hare kaarten, om het spel niet te vertragen, in handen van eene dame, hier toevallig naar zittende te kijken. Mevrouw van huis absenteerde zich dus, ging in een ander vertrek, en bragt aldaar in alle stilte een kind ter wereld, (iets, dat hier ongemeen gemakkelijk gaat) en kwam een' geruimen tijd daarna werkelijk terug, met oogmerk, om het spel te vervorderen, hetwelk zij dan ook zonder schaamte deed. Mev. V. IJ..., bij mijn vertrek nog in leven, liet haar kind in handen eener slavin en ging zelve de kaarten behandelen; kijk, dat heet ik je kolven van zulk eene teederhartige moeder! - De Heer wiselius, directeur der policie te Amsterdam,
zegt in het Voorberigt van het Iste Deel zijner Tooneelpoëzij, bl. XVI, dat beest vrouwelijk is: “Het Fransche la bête draagt nog het vrouwelijke geslacht, en wij zelve schrijven de beest spelen; bij het lanterluën en à l'ombre zegt men: gij zijt de beest,” enz. Maar zoude men hier, evenveel hoe de kaart ook gevallen is, voor gij zijt, niet zij is een beest moeten zeggen?’







{==628==} {>>pagina-aanduiding<<}

Het Stelsel ter vereeniging der belangen van Zeehandel, Nijverheid en Landbouw, tot onderzoek en toepassing van hetwelk Z.M. de Koning eene speciale Commissie benoemd heeft, bij Besluit van 24 Oct. 1828, en in zijne bondige resultaten voorgedragen, door Pieter Vreede. Te Gouda, bij J. van Bentum. 1829. In gr. 8vo. 73 Bl. f :-75.

De Belastingen, vooral die van den Handel, in verband beschouwd met het algemeen Volksbelang, door A. Elink Sterk, Jr. Te Delft en te Amsterdam, bij B. Bruins en T.B. Groebe. 1828. In gr. 8vo. Inleid. XXII, Verhand. 249 Bl. f 2-80.

Wij voegen deze beide geschriften in onze beoordeeling bij elkander, omdat het eerste strekt tot staving van het stelsel van den Heer vreede; het tweede, een uitgebreid werk, het lijnregt daar tegenover staande stelsel van den Heer elink sterk uiteenzet en aanprijst.
Tot lof van beide stukken kan men zeggen, dat de stijl fraai, vloeijend en duidelijk is, en dat elk der beide Schrijvers, ten voordeele van zijn eigen gevoelen, alle drangredenen zoo goed mogelijk heeft bijgebragt: maar het werk van den Heer sterk is doorgaans zuiver in taal en spelling; dat van den Heer vreede is van spel- en taalfouten op verre na niet vrij. Doch de belangrijkheid der behandelde zaken verbiedt ons, bij het minder gewigtige stil te staan. Wij gaan liever dadelijk over tot de voordragt en de beoordeeling van beide stelsels, onderling vergeleken.
De Heer vreede zoekt de belangen van Zeehandel, Nijverheid en Landbouw op die wijze te vereenigen, dat de handel, naar zijne wijze van zien, vrij blijft; doch tevens onze inlandsche nijverheid en landbouw voor geene concurrentie te vreezen hebben, door dat geene voortbrengselen van vreemde nijverheid of vreemden landbouw beterkoop in ons land zouden te verkrijgen zijn, dan de voortbrengselen onzer inlandsche kunstvlijt en bearbeiding der landerijen.
Men zou tegen dat doel reeds kunnen aanmerken, dat onze fabrikanten en landbouwers, daar toch de ingezetenen, in geval van gelijken prijs, hunnen medeburgers, mits de deugdelijkheid der waren niet al te veel verschille, veelal de

{==629==} {>>pagina-aanduiding<<}
voorkeur geven, zoodoende al ligt zouden ophouden naar volmaking te streven, en met alle krachten te wedijveren, ten einde even goed en even goedkoop te leveren, als de vreemdelingen dat zouden doen, indien de betaalde regten hen niet noodzaakten, hunne waren niet beneden den marktprijs der inlandsche voortbrengselen uit te venten.
Maar nog gewigtiger zijn onze bedenkingen tegen de middelen, waarmede de Heer vreede dit reeds verkeerde doel tracht te bereiken. Zie hier dezelve, volgens bl. 27 en verv.
‘Aan den Zeehandel wordt een vrije en onbezwaarde invoer en uitvoer van alle goederen, zonder uitzondering, toegekend; terwijl de beide regten van in- en uitvoer niet meer dan één ten honderd, te zamen genomen, moeten bedragen. Alle toezigt van 's Rijks Ambtenaren, bij pakken en verpakken van goederen heeft opgehouden enz. Maar - (en hier komt het bezwaar): bij het inkomen van goederen wordt aangifte gedaan van de koopwaar, die binnen komt, met opgave van de afdeeling, waaronder de invoerder zijn goed rangschikt, en hij betaalt het regt, dat op de afdeeling ligt. Te dien einde worden alle goederen, aan een consummatieregt onderworpen, wier onderdeelen veel in waarde verschillen, in afdeelingen gesplitst, die, duidelijk omschreven en bepaald, aan de Ambtenaren en den Handel beide bekend worden; de goederen worden geteld, gewogen of gemeten, naar gelang hunner geaardheid, en alles door 's Rijks Ambtenaren geviseerd en geverifieerd zijnde, betaalt de invoerder aan zijn' plaatselijken ontvanger, onder eene loyale credietgeving, het verschuldigde, en daarna vervoert en handelt hij met zijne koopwaar naar goedvinden. Hij bekomt op zijne rekening, bij den plaatselijken ontvanger, eene aanschrijving van een te goed van zoo veel ponden, maten of getal, als bevonden zijn, en overeenkomstig betaald is.
Bij verkoop van het geheel of van een gedeelte, bij aankoop van anderen, in het kort bij iedere aflevering en overgang van eigendom, doet de verkooper eene afschrijving in ponden, maten of gewigt van het geleverde, en zendt daarvan kennis aan zijn' ontvanger bij een daartoe vervaardigd formulier billet, dat door hem onderteekend wordt, waarop het goed en de afdeeling, zonder eenige verdere omschrijving of prijsbepaling worden ingeschreven, met den naam van den kooper, het getal, maat of gewigt van het

{==630==} {>>pagina-aanduiding<<}
afgeleverd goed, en laatstelijk de dagteekening van het (de) factuur. De kooper doet een gelijksoortig verzoek tot aanschrijving op zijne rekening aan zijn' plaatselijken ontvanger, en deze doet, nadat hij de afschrijving van den verkooper gezien heeft, de overschrijving van de ééne rekening op de andere.’
Volgens bl. 52 rusten dezelfde verpligtingen, die op de groote winkeliers liggen, ook op de kleine.
Het is waar, bl. 51 bepaalt de af- en aanschrijving tot handelzaken, en zondert er het debiet in de winkels van uit. Maar men kan bij kleine partijen, in verschillende winkels, goederen halen, en die zamen in groote partijen naar buiten het land verzenden. Hoe weet de winkelier dit vooraf? Welke koopen moet hij als handel beginnen te beschouwen? Hoe lastig is die gedurige bemoeijing der Ambtenaren! Waarlijk, de tegenwoordige toestand van zaken is voor den handel nog beter, dan de invoering der nieuwigheden, welke de Heer vreede voorslaat.
‘Bij buitenlandsche verzendingen,’ zegt hij, ‘hebben dezelfde formaliteiten plaats, als bij het inkomen. De goederen zijn voorzien met een formulier-billet van afschrijving naar buiten lands, met bepaling van het soort van goed en afdeeling, en het gewigt, getal of maat. Alles wordt door 's Rijks Ambtenaren geviseerd en geverifieerd, en accoord bevonden zijnde, ontvangt de uitvoerder van den ontvanger van het Kantoor van uitklaring, eene formulier-quitantie, die hem in staat stelt en geregtigd maakt tot het ontvangen der restitutie. Alle werkzaamheden bepalen zich derhalve, dat bij uit- en ingang van het goed een toezigt van 's Rijks Ambtenaren plaats heeft, en bij inwendige overgang eene ligt volbragte overschrijving, en hier mede loopt alles zonder verdere bemoeijingen af.’ (Bl. 30 en 31.)
Dit slot gelijkt waarlijk wel eene satire: want er waren bemoeijingen geweest bij den invoer, bemoeijingen bij elken eigendomsovergang tusschen handeldrijvenden, en eindelijk zijn er bemoeijingen bij den uitvoer; maar nu loopt ook alles zonder verdere bemoeijingen af! De bemoeijingen bij den uitvoer zijn intusschen niet zeer troostrijk voor de ingezetenen: want van de ingevoerde goederen, die het land weder uitgaan, wordt het extraregt teruggegeven; doch al wat door de burgers, voor binnenlandsch gebruik, betaald is, blijft

{==631==} {>>pagina-aanduiding<<}
betaald. De vreemdeling wint dus bij het stelsel van den Heer vreede; maar de burger, zoo hij geen fabrikant of landbouwer is, verliest onherstelbaar door de verduring van het binnenlandsch vertier. Alle fraude wordt door de bestendige contrôle onmogelijk, zegt de Heer vreede: want de kooplieden worden zoodanig nagegaan, tot de kleinste winkeliers ingesloten, dat zij niet kunnen fraudéren, of het komt uit, en de vreemdelingen hebben geen belang bij de fraude. Nu ja, het zij zoo! Naar dat stelsel kan men niet meer fraudéren: maar indien er eens in het geheel geen handel meer bestond, dan zoude er óók geen fraude in den handel kunnen plaats hebben; en indien er geen vuur kon worden aangemaakt, zou niemand zich kunnen branden, maar men zoude ook geen' pot kunnen koken.
Schoon alle hulde doende aan de vaderlandlievende gezindheid en de belangeloosheid der oogmerken van den Heer vreede, houdt derhalve Recensent desniettegenstaande deszelfs stelsel voor verderfelijk.
Geheel anders is het met het stelsel van den Heer elink sterk, tot welks beschouwing wij thans overgaan.
Na eene belangrijke inleiding, behandelt hij de volgende hoofdstukken: Over de belastingen in het algemeen. Toegepaste beschouwingen. Handelsbelastingen. Het stelsel van bescherming. Oud-Hollandsche Convooijen en Licenten. Nieuwere wetgeving. Verdere overweging en resultaten. Practische denkbeelden. Een blik op andere Staten en den betrekkelijken toestand der Natiën. Begunstiging der nationale scheepvaart.
Hij verdeelt de belastingen (bl. 7) in drie klassen: 1o. Belastingen op de inkomsten of winsten; 2o. op het verbruik of vertier; 3o. Hulpbelastingen. Al wat de inkomst van een' der drie hoofdtakken van volksbestaan: handel, landbouw en fabrijkwezen; al wat de inkomst van eenig werkzaam kapitaal of arbeid treft, brengt hij tot de eerste klasse. Tot de tweede, daarentegen, de personéle belasting, de accijnsen, en het regt van waarborg op de gouden en zilveren werken. Tot de derde klasse, of de hulpbelastingen, behooren de regten van registratie, zegel, griffie, hypotheek en successie, (bl. 14 en 15.) De gronden voor deze classificatie worden met duidelijkheid uiteengezet. ‘Belastingen,’ zegt de Schrijver, bl. 25, ‘moeten er nu eenmaal zijn, en belastingen op de inkomsten, zagen wij, moeten er óók zijn. Het eenige, wat dan in dit opzigt te doen valt, komt hierop neder, dat men dezelve door eene oordeelkundige toepassing in dier

{==632==} {>>pagina-aanduiding<<}
voege in het werk stelle, dat het tot jaarlijksche hernieuwing der volksvlijt benoodigde deel der inkomst daardoor niet worde aangetast; dat dus enkel de zuivere inkomst of winst daardoor worde getroffen, en dit nog zoo spaarzaam als immer mogelijk is.’
‘Van iedere inkomst moet een evenredig deel worden betaald. De kapitalen, die zich bij sommigen ophoopen, zijn een deel van den algemeenen schat en ieder zoodanig deel moet gelijk bezwaard zijn als het overige.’ (Bl. 32.)
‘Ik deel volstrekt niet in het gevoelen van hen, die, ziende, dat de handel te veel is belast, en oordeelende, dat, hoe verder deszelfs ontlasting zou kunnen gaan, zoo veel te meer zijne uitbreiding zou toenemen, hierom volstrekte afschaffing der handelsbelastingen zouden begeeren. Belastingen moeten algemeen werken, en het zou een geheel verkeerde maatregel zijn, den handel ten eenemale van alle last te willen ontheffen, daar hij toch eene zoo gewigtige plaats onder de winstgevende zaken bekleedt. Ik acht slechts de meestmogelijke gelijkheid in de algemeene bezwaren wenschelijk.’ (Bl. 81.)
Bl. 83 en vervolgens verzet zich de Heer sterk in het algemeen tegen het beschermingsstelsel en de verbodswetten, als zijnde bevoorregting van den eenen tak van nationale bezigheid boven den anderen. ‘Zelf te bezwijken, of zijnen nabuur te vernielen, is,’ in het stelsel van bescherming door verbodswetten, of daarmede gelijk staande verhooging van in- en uitgaande regten enz., ‘de algemeene leus geworden; en de noodlottigste dwaling, waartoe een onberedeneerd patriotisme immer vervallen kon, deed ieder tot een' vijand van zijnen nabuur, en tevens tot den ergsten vijand van zichzelven worden.’ (Bl. 96.) Echter erkent de Schrijver, dat, schoon de prohibitiën en hoogere regten als beginsel te verwerpen zijn, zij echter, wegens bijzondere redenen, in sommige gevallen, voor een' zekeren tijd noodzakelijk kunnen worden, b.v. op den invoer van wollen stoffen enz., die, ten gevolge van de premiën van uitvoer onzer naburen, en dus niet meer door enkel natuurlijke oorzaken, maar veeleer door gewelddadige middelen ons worden opgedrongen. (Bl. 108, vergeleken met bl. 102.)
Na deze algemeene bespiegelingen te hebben laten voorafgaan, treedt de Schrijver in een geschiedkundig onderzoek naar de Oud-Hollandsche Convooijen en Licenten (bl. 113

{==633==} {>>pagina-aanduiding<<}
enz.) Het Plakkaat van 1725, hetwelk de onregelmatigheden in de heffing enz. verbeterde, legde aan de andere zijde den grondslag van een beperkend stelsel, hetwelk den handel meer en meer deed verachteren. Den 27 Aug. 1751 drong dan ook Prins willem IV ter algemeene Staatsvergadering op vermindering der regten aan. De verhandeling, door Z. Hoogheid overgelegd, wordt gedeeltelijk medegedeeld. De geest der oudere wetgeving is intusschen steeds die van het Plakkaat van 1725 gebleven. Bl. 141 begint de Schrijver de nieuwere wetgeving in ons vaderland te onderzoeken. De wet van 12 Julij 1821 wordt als eene gewigtige, schoon nog ontoereikende verbetering aangemerkt, en de Heer sterk vereenigt zich, bl. 161, met het gevoelen van den Vertegenwoordiger bijleveld, bij de discussie over deze wet voorgedragen, dat het aangeboden stelsel, bij al zijne goede eigenschappen, voor den handel nog niet dat was, wat men kon wenschen; te meer, als men het tarief nagaat, dat gevoegd is bij de latere wet van 26 Aug. 1822. Bl. 168 en verv. worden de gronden van bezwaar nog nader, bij de verdere overwegingen en resultaten, uiteengezet. Inzonderheid ergert zich de Heer sterk, bl. 182, aan het verschil tusschen de regten en de transito-regten, daar zijns oordeels, de regten van in- en uitvoer, om met die van doorvoer in evenredigheid te komen, aanmerkelijk moesten worden verlaagd, waarom hij dan ook de wet van 11 April 1827 afkeurt. In de practische denkbeelden, bl. 196 enz., merkt de Schrijver onder anderen aan, bl. 201: ‘Van de zes requesten, die tegenwoordig, ter zake van de regeling des tariefs, worden ingediend, zijn er vijf, die bescherming door verhooging van regten vragen. Deze omstandigheid zou niet meer bestaan, wanneer de bepaalde neiging tot het volgen van eene tegenovergestelde wijze van beschermen werd aan den dag gelegd. Van zes
requesten zouden dan vijf om vermindering vragen; en als het volk meer en meer betere’ (lees eenvoudig betere) ‘inzigten omtrent zijne ware belangen verkreeg, zouden er eindelijk niet anders dan verminderingen worden gevraagd, daar dit toch vrij wat natuurlijker is, dan dat men de verbetering van zijnen bijzonderen toestand gedurig in het bezwaar van dien van een' ander zoekt.’ De Heer sterk erkent, bl. 205 en elders, dat alles niet op ééns kan worden verbeterd; maar wil, dat men, zoo veel mogelijk zonder schokken, tot een echt li-
{==634==} {>>pagina-aanduiding<<}
beraal stelsel overga. Recensent heeft wel eens tegen een liberaal stelsel van belastingen, gelijk de Heer sterk wenscht, de bedenking hooren opperen, alsof er dan niet genoeg geld naar de schatkist zou stroomen. Maar vooreerst zou men altijd slechts moeten beginnen met het mogelijke, onder gedurige najaging van het volmaakte. Ten tweede zouden de staatsbehoeften aanmerkelijk kunnen verminderen door de volgende maatregelen:
1o. Men vereenvoudige de administratiën, en late dat heirleger van Inspecteurs, Controleurs, Verificateurs enz. op een bekwaam getal uitsterven. Met wat minder omslag zou het even goed gaan. Door overmatige bezorgdheid tegen contraventiën en fraudes verliest het land meer aan de bezoldiging der Ambtenaren, dan het immer zou missen bij een welligt even naauwkeurig, doch minder angstvallig en minder herhaald toezigt, waardoor thans de eene Ambtenaar de spion is van den anderen, en een eerlijk man steeds wordt nagegaan, alsof hij zich nacht en dag bezig hield met schelmstreken uit te denken. Dat is nog eene erfzonde, of liever erfsmet, van de Bonapartistische overheersching.
2o. Men vermindere zoo vele hooge bezoldigingen. Al wat slechts f 2000 of daar beneden geeft, kon wel zoo blijven: maar van f 2000 tot f 3000 korte men 5; van hetgeen ontvangen wordt van de f 3000 tot de f 4000, 10; van f 4000 tot f 5000, 15 ten honderd, enz. Zoodat een Ambtenaar, die f 3000 in het jaar trekt, verminderd wierd op f 2850; een van f 4000 op f 3600, enz.
3o. Men ontneme aan de Burgemeesters in de steden hunne traktementen, en geve hun slechts eene schadeloosstelling van naar omstandigheden ten minste f 100, ten hoogste f 600 in het jaar. Op zulk eene wijze zou men Handel, Nijverheid en Landbouw te gemoet kunnen komen. Op dergelijke bezuinigingen moesten de Algemeene Staten, met terzijdestelling van persoonlijk eigenbelang of dat hunner familiën, bij den Koning aandringen: want natuurlijk behooren soortgelijke veranderingen ingevoerd te worden bij eene wet, en niet slechts bij een besluit des Konings.
Bl. 212 werpt de Schrijver een' blik op andere Staten en den betrekkelijken toestand der Natiën. De voorbeelden van Engeland, Frankrijk en Noord-Amerika, waar de verbodswetten eene nadeelige strekking uitoefenen, en de beschouwing van de nog veel nadeeliger gevolgen van dezelve, of

{==635==} {>>pagina-aanduiding<<}
daarmede gelijk staande hooge regten, in zoo klein een land als het onze, doen hem ten voordeele van lage regten en wezenlijk vrije concurrentie besluiten. Bl. 236 tot aan het einde handelt hij over de begunstiging der nationale scheepvaart. In het beginsel keurt hij ook hier weder alle begunstiging af, omdat elk gunstbewijs eene onregtvaardigheid is: de billijkheid is gelegen in gelijkheid Vrije mededinging in alles moet er zijn tusschen alle burgers van den Staat en alle volken der wereld. Echter, uit hoofde der kleingeestige maatregelen van de vreemdelingen, kon men voortgaan met vooreerst de premiën voor den scheepsbouw te handhaven, en 1/10 der regten van in- en uitvoer met eigene schepen terug te geven.
Ziet hier, geachte Lezers! het stelsel van den Heer sterk. Mogt het door Z.M. en de Staten-Generaal worden omhelsd, en dat van den Heer vreede voor altijd worden verworpen! (*)




Drie Dagen. Staatkundig, krijgskundig en anekdotisch Verhaal der Omwenteling op den 27, 28 en 29 Julij 1830 te Parijs voorgevallen. Door een Ooggetuige, Korporaal bij de Nationale Garde. Naar het Fransch. Te Utrecht, bij N. van der Monde. 1830. In gr. 8vo. 64 Bl. f :-35.

De ontzettende gebeurtenissen van den dag verdringen elkander met verbazenden spoed. Waar in eigen land de opgeruide menigte tot razende woede overslaat, geeft men minder acht op hetgene elders voorvalt, zoo niet het eene betrekking heeft op het andere. Alwie nog mogt meenen, dat te Parijs en te Brussel hetzelfde is gebeurd, leze dit boeksken en vergelijke en oordeele! Oorzaken en uitwerkselen waren van hemelsbreed verschillenden aard. Wat de weldenkenden in Frankrijk begeerden, dat had men in België in de ruimste mate. Ginds keerde het volk ten eerste weder tot orde terug, en hier.....!!! Beide gebeurtenissen schijnen alleen voor zoo verre met elkander in verband te staan, als het voorgevallene te Parijs aanleiding gaf, dat te

{==636==} {>>pagina-aanduiding<<}
Brussel slechts vroeger uitbarstte, wat, naar het plan van zekere lieden, later had moeten geschieden, en dan welligt.....!
Het aangekondigd stukje is in haast opgesteld en, zoo het schijnt, in haast vertaald. Hetzelve bevat verscheidene merkwaardige bijzonderheden, en wordt voor geringen prijs aangeboden. Op bl. 28 leest men deze afgrijselijke bijzonderheid: ‘Het is alsnu door stukken, in de Tuileriën gevonden, genoegzaam bewezen, dat de Heer peyronnet handlangers bezoldigd had, om in Normandië brand te stichten.’ In een der Departementen, meenen wij elders gelezen te hebben, is ook mondeling zoodanige bekentenis gedaan door eene der schuldigen.





De ware Pleiter, door Mr. Joannes van der Linden. J.U.D., Ridder van de Orde van den Nederlandschen Leeuw en Lid van de Regtbank van eersten aanleg te Amsterdam. Te Amsterdam, bij P. den Hengst en Zoon. 1827. In gr. 8vo. VIII en 110 bl. f 1-25.

Aanhangsel op den waren Pleiter van Mr. J. van der Linden; behelzende eenige nalezingen, aanmerkingen, uitbreidingen enz. Met voorafgaande Hulde aan den Schrijver. Door Mr. J.H. van der Schaaff, Oud Advocaat van het voormalig Hof van Justitie te Utrecht en daarna voor den Geregte der Stad Amsterdam. Te Utrecht, bij J. Altheer. 1829. In gr. 8vo. XX en 328 bl. f 2-40.

Toevallige omstandigheden hebben tot dusverre de aankondiging van het eerste dezer geschriften, zoo veel wij weten, in dit Tijdschrift verhinderd. De verschijning van een Aanhangsel op hetzelve biedt ons eene geschikte gelegenheid aan, om dit onwillekeurig verzuim te herstellen; waarom wij nu van beide te gelijk verslag doen.
De ware Pleiter van den Ridder van der linden is thans reeds zoo wèl bekend, en ook, zoo wij hopen, in zoo vele handen, dat wij een uitvoerig verslag of stukswijze beoordeeling van den inhoud onnoodig achten. Voor hen, die het werkje nog niet bezitten, zal, hopen wij, het volgende genoegzaam zijn. De Heer van der linden

{==637==} {>>pagina-aanduiding<<}
had, in zijne openbare Redevoering, gehouden den 1 Maart 1824, ter gelegenheid van het vijftigjarig Jubelfeest zijner bevordering tot Advocaat, (over hetgeen de ondervinding van eene halve Eeuw hem geleerd had, dat een Advocaat voornamelijk behoorde in acht te nemen of te vermijden) aan zijne hoorders het vooruitzigt gegeven, dat hij ten aanzien van het bepleiten der zaken, 't welk hij toen slechts met één woord konde aanroeren, misschien nader en opzettelijk handelen zoude. Aan deze belofte voldeed de grijze Pleiter door de uitgave van dit geschrift, waarin, na eenige voorloopige aanmerkingen, kort maar zakelijk gehandeld worde over de hoofdvereischten van den waren Pleiter, als braafheid en eerlijkheid, kunde en juistheid van oordeel en welsprekendheid; over de vereischten eener goede Pleitmemorie; over den stijl; over de uitvoering of voordragt, enz.
Voorzeker kon men van niemand liever een zoodanig geschrift ontvangen, dan van den sedert zoo vele jaren als Regtsgeleerd Schrijver en als Practiserend Advocaat algemeen bekenden en beroemden van der linden. Recensent las dit werkje met het hoogste genoegen, en beschouwt het als eene zeer fraaije schets van den waren Pleiter. Meer, dan eene beredeneerde schets te leveren, is, naar hij vermeent, des bekwamen Schrijvers doel niet geweest. Alles toch wordt beknoptelijk behandeld, en zij, die weten, wat van der linden in vroegere jaren geschreven en uitgegeven heeft, zullen zich wel overtuigd houden, dat hij, zoo dat zijn oogmerk geweest ware, zonder veel moeite meer breedvoerig had kunnen zijn. Doch wij zien ook niet in, waartoe dit noodzakelijk was. Het boekje stelt, gelijk het is, een uitmuntend geheel daar, over eene stof, waarover in de Nederlandsche taal nog niet opzettelijk geschreven was. Op elke bladzijde treft men van die heldere en juiste opmerkingen aan, waarin men den man van ondervinding, den in de Pleitzaal grijs geworden Regtsgeleerde ziet doorstralen. - Wij wenschen het boeksken in de handen van alle jonge Advocaten, overtuigd dat zij er eene reeks van nuttige lessen in zullen vinden, welke zij niet genoeg kunnen ter harte nemen.
Wij gaan over tot het Aanhangsel van den Heer van der schaaff. - Vooraf gaat eene Hulde aan van der linden, bl. I-XX. Regt schoon en hartelijk. Daarna volgt het Aanhangsel, waarin de Heer van der schaaff zijnen

{==638==} {>>pagina-aanduiding<<}
Schrijver op den voet volgt, elke § afzonderlijk behandelende, het zij om het gezegde wat meer uit te breiden en toe te lichten, het zij om het te wederleggen. Het is alzoo een Commentarius perpetuus op den waren Pleiter, en wel een zoodanige, die, gelijk meer gebeurt, den tekst verre in uitgebreidheid overtreft. Men vindt ook hier veel nuttigs bijeengezameld, en treft menigen wenk aan, die behartiging verdient. In de punten, waarin van der schaaff zijnen Schrijver tegenspreekt, stemmen wij niet altijd met hem in. Bijzonder is dit het geval met de zinsnede in den waren Pleiter, bl. 29 van ond. en 30 voorkomende, ten aanzien van het Romeinsche Regt. Daar zegt van der linden (na gesteld te hebben, dat de algemeene beginselen en regels van het Regt, de verscheidenheid der handelingen in de menschelijke maatschappij, de verschillende actiën, uit die handelingen voortspruitende, nergens beter en vollediger, dan uit het Romeinsche Wetboek, geleerd kunnen worden): Uit dit Wetboek dan de prima Juris principia geleerd hebbende, ga men over tot het hedendaagsche Regt. En dan volgt er bl. 30 eene breedere aanteekening over de studie van het Romeinsche Regt op de Akademiën, waarbij de Schrijver het wenschelijk acht, dat de jongelingen steeds in het oog hielden, dat die studie thans enkel het hoofddoel hebben moet, om de nog bruikbare regtsbeginselen te leeren kennen, en dat men gedurende den Akademietijd tot de sieraden van die Regtsgeleerdheid niet dieper behoort door te dringen, dan voor zoo verre, zonder dezelve, dat Regt niet verstaan kan worden. Tegen deze beide
aanmerkingen zijn reeds in den Rec. der Recens. 1828. No. 1. gewigtige bedenkingen in het midden gebragt, en de Heer van der schaaff voegt er nu, bl. 93-100, de zijne bij. Wij voor ons vermeenen alleen, dat van der linden zich in de eerst aangehaalde zinsnede iets zwakker heeft uitgedrukt dan hij wel bedoelde, en wij gelooven geenszins, dat het zijne meening geweest is, om de studie van het Romeinsche Regt enkel tot de prima Juris principia te bepalen. Dit zoude te veel in wederspraak zijn met de onmiddellijk voorafgaande lofspraak op het Romeinsche Regt, en met de verwijzing op warnkönig en holtius, in de noot. Doch wat de aanteekening betreft, is Rec. het volmaakt met van der linden eens, dat men gedurende den Akademietijd tot de sieraden van dat Regt (b.v. de nieuw ontdekte fragmenten van gajus, de nieuwe boeken van

{==639==} {>>pagina-aanduiding<<}
den Codex Theodos. enz.) niet dieper behoort door te dringen, dan voor zoo verre zonder dezelve dat Regt niet kan verstaan worden. Er is, ook in de nuttigste zaken, een ne quid nimis. Voor den aanstaanden Regtsgeleerde valt er op de Akademie zoo oneindig veel te leeren, 't geen hij niet ontberen kan, maar noodzakelijk kennen moet, dat waarlijk het praktisch nuttige voor zijne volgende bestemming wel bij de beoefening van het Romeinsche Regt mag in het oog gehouden worden. In de geheele aanteekening op bl. 30 ziet Rec. niets dan gezond verstand.
De Heer van der schaaff houde ons de drie volgende aanmerkingen ten goede:
1o. Op bl. 20 zegt hij, dat men onder cicero's Redevoeringen geene behandeling van civile of burgerlijke Regtszaken aantreft. Wij meenen dit voor eene vergissing te mogen houden. De Redevoering pro Quintio (sextus naevius, Eischer Ca. p. quintius, Gedaagde) en die pro Caecina, (Eischer Ca. sex. aebutius, Gedaagde) om geene andere te noemen, hebben bloot civile questiën ten onderwerp.
2o. Op bl. 24 maakt de Heer van der schaaff eene aanmerking over de afkomst van het woord pleiten, 't welk door van der linden van het Latijnsche placitare wordt afgeleid. Van der schaaff tracht aan te toonen, dat de gevoelens der Etymologici hieromtrent verschillen, en haalt daartoe, zonderling genoeg, plinius en tuinman aan, welke laatste, zegt hij, ‘het woord pleiten van blaterare, blaten, kakelen enz. meent afkomstig te zijn, en het woord pleidooi aan een Hebreeuwsch wortelwoord pilleel, d.i. in het gerigt oordeelen, toeschrijft.’ En dan volgt de deftige citatie: Zie 's mans Fakkel der Ned. Tale, bl. 280. Wanneer men nu in het oog houdt, dat er voor onze taal wel nimmer eene fakkel is ontstoken, die minder licht gegeven heeft dan die van tuinman, zal men erkennen, dat hij hier al zeer ongelukkig is overgesteld tegen menage, du cange en carpentier, op welke van der linden zich beroept, wiens uitlegging dan ook door Rec. als en etymologisch en historisch zeker beschouwd wordt.
3o. Op bl. 262 in fine lezen wij, dat van der muelen zich beroept op eenen ouden Regtsg leerde, met name ammianus. Rec. erkent gaarne, nimmer iets van eenen ouden Regtsgeleerden ammianus gehoord te hebben. Wel kent hij den Krijgsman en Geschiedschrijver ammianus marcellinus (op wiens

{==640==} {>>pagina-aanduiding<<}
Rerum Gestarum Lib. 30. C. 4. van der muelen zich te regt beroept, en die dan ook de door hem bedoelde Schrijver is); doch dat deze een Regtsgeleerde zoude geweest zijn, wordt nergens aangeteekend.
Onder de § §, welke ons het meest bevallen hebben, behoort de 18de, waarin de Heer van der schaaff, en zoo wij vermeenen te regt, op de noodzakelijkheid van een' Epilogus of Slotrede der Pleidooijen aandringt. Bij die gelegenheid geeft hij een voorbeeld daarvan op uit een Pleidooi van den beroemden Amsterdamschen Advocaat noordkerk in de zaak van twee zijner Stadgenooten, die door sommige vervolgzieke Geestelijken wegens het drukken en uitgeven van een werk over de Verdraagzaamheid in een Crimineel Proces gewikkeld waren. Deze Slotrede is zoo kort en krachtig, dat wij ons niet onthouden kunnen, ter proeve van het belangrijke, 't welk dit werk hier en daar inhoudt, dezelve alhier te laten volgen: ‘Op deze Graaflijke kussens hebben zij weleer gezeten, die onze voorvaderen ten vure doemden, om datgene, wat nu regtzinnigheid is. Weinige schreden hier van daan is de plaats, waar deze Vonnissen over hen werden uitgevoerd. Ook dat geschiedde om Gode te dienen; maar de Almagt behoeft geene hulp van stervelingen, tot handhaving zijner eere. Voor de eerstemaal mijns levens sprak ik over eene zaak als deze; mogt het de laatste zijn! Dat de Eisch ter vernietiging van het Vonnis mij dan ook worde toegestaan! Zoo niet, ik zal mij dan troosten met de gedachte, dat, wanneer eens, bij omkeeringe van zaken, onze nakomelingen, op onze graven staande, zullen vervloeken de genen, die het allereerst den dwang des gewetens hier weder hebben ingevoerd, mijn naam zal mogen vermeld worden onder de genen, die er zich met ijver tegen kantten, toen de Vrijheid bij openbare Sententie ten lande werd uitgebannen!’
Evenzeer bevielen ons de aanmerkingen op de § 22: of en in hoeverre de navolging van anderen eenen Pleiter voegt? De Schrijver gispt met reden de gewoonte van sommige jonge Advocaten, om zich in alles op de leest van den een' of anderen beroemden Pleiter te schoeijen, en die al dikwijls het eerst en best slagen in het overnemen van zijne gebreken. Hij haalt hierbij zeer te pas aan hetgeen jung ergens verhaalt, ‘dat de Candidaten van den Hoogleeraar lampe, uit hoogachting voor hunnen meester, zijn hinken navolg-
{==641==} {>>pagina-aanduiding<<}
den.’ Wij dachten hierbij onwillekeurig aan de geestige regels in molière's Femmes savantes, waar Armande tot hare zuster zegt:

Quand sur une personne on pretend se regler, 
C'est par les beaux cotés, qu'il lui faut ressembler; 
Et ce n'est pas du tout la prendre pour modèle, 
Ma soeur, que de tousser ou de cracher comme elle. 

Wij eindigen dit verslag met den wensch, dat de arbeid van den Heer van der schaaff met dien van van der linden moge medewerken tot het vormen van vele ware Pleiters.




De Cykloop, Saterspel. Naar het Grieksch van Euripides, door Mr. W. Bilderdijk. Te Amsterdam, bij ten Brink en de Vries. 1828. In gr. 8vo. 48 Bl. f 1-25.

Weinigen hebben de gaaf, om zoo vlug en gemakkelijk, zoo vrij en tevens zoo getrouw dichtstukken uit de eene in de andere taal over te gieten, als de Heer bilderdijk. Hiervan levert deze Cykloop, Saterspel naar het Grieksch van euripides, een nieuw bewijs. Doch wat is een Saterspel? vraagt welligt menige lezer. De Heeren abraham en jeronimo de vries, op wier vriendelijken aandrang de Dichter, die daartoe geen voornemen had gehad, tot de uitgaaf besloot, geven daaromtrent de noodige inlichting in hunne Voorrede. Het is, namelijk, noch Treur- noch Blijspel, maar eene tusschensoort, dat als nastuk ten tooneele werd gevoerd, na de voorstelling van een Trilogie, of drietal van met elkander in verband staande Treurspelen; ten einde de aandoeningen, door al dat hoogernstige verwekt, wat te matigen, en tevens aan het verlangen en de behoefte der landlieden en geringere volksklasse eenige voldoening te geven. Zulk een Saterspel moest een geval voorstellen uit het vermeende landleven eener vroegere, door bovenmenschelijke wezens bevolkte wereld. Het moest meer verbazing wekken om het verwonderlijke, dan verteederen door het aandoenlijke en den treurigen afloop. Het moest bevallen aan het landvolk, en tevens eene aangename ontspanning aan de beschaafde Atheners opleveren, en bij het einde een ieder weltevreden, opgetogen en vrolijk den Schouwburg doen verla-
{==642==} {>>pagina-aanduiding<<}
ten. De Cykloop van euripides beantwoordt volkomen aan dat doel. Ulysses wordt, met zijne gezellen in de boot, op de Siciliaansche kust gedreven. Hij wordt er verwelkomd door silenus, die hem onderrigt, dat de kust bewoond wordt door de Cyklopen, die menscheneters zijn, en dat de Cykloop polyphemus alle oogenblikken verwacht werd.
Ulysses werd weldra met eigene oogen van de waarheid overtuigd; want hij verhaalt aan de Saters, dat hij twee zijner makkers door polyphemus heeft zien vatten, toebereiden en verslinden. De Saters zijn verontwaardigd, en buiten weten van silenus, die een verrader is, weet ulysses deze Saters in zijn belang over te halen; misleidt polyphemus, door zich den naam van Niemand of Ὀύτις te geven; maakt hem dronken; brandt hem met een' aangegloeiden tak van een' olijfboom het oog uit, want de Cyklopen hadden maar één oog in het midden des voorhoofds; maakt daarop zich als ulysses bekend, en begeeft zich met de Saters aan boord, waar zijne makkers hem wachten.
Ten einde onze lezers met den geest van dat Saterspel, of nastuk, bekend te maken, schrijven wij het volgende over uit het vierde Bedrijf: want het stukje bestaat uit vijf korte Bedrijven.

Ulysses. 
Hoor hier, Cykloop! want ik ben één van Bacchus neven, 
En die u 't lekkre nat te proeven heb gegeven. 
Polyfeem. 
Wat is die Bacchus dan voor God, waar van gij praat? 
Ul. 
De beste hulp ter vreugd, waarop men zich verlaat. 
Pol. 
Ja, lieflijk rispt hij me op. 
Ul. 
Het is een God met eeren: 
Hij doet elk goed, maar zou geen stervling willen deren. 
Pol. 
Maar is 't een wijnzak, 't geen een' God tot woning voegt? 
Ul. 
Och, waar hem iemand huist, hij is er meê vernoegd. 
Pol. 
Een God moest met geen dier zijn vacht als woonplaats deelen. 
Ul. 
Indien de wijn u smaakt, wat kan die huid u schelen? 
Pol. 
Die huid bevalt mij niet; maar 'k hou wel van den wijn. 
Ul. 
Welaan dan! drink, Cykloop, zoo moogt ge vrolijk zijn. 
Pol. 
Maar zou ik aan mijn broêrs (de andere Cyklopen) daar ook niet wat van geven? 
Ul. 
Bezit ge iets boven hen zoo zijt ge meer verheven. 
Pol. 
Maar mededeelzaamheid aan vrienden is toch goed. 
Ul. 
Een gastmaal wekt geschil, en vechterij kost bloed. 

{==643==} {>>pagina-aanduiding<<}

Pol. 
Schoon dronken, niemand zal me een haartjen durven krenken. 
Ul. 
Neen, die zich dronken voelt, moet aan geen uitgaan denken. 
Pol. 
Een zot is 't in zijn dronk, die op geen vrienden past. 
Ul. 
Maar wijs, die in zijn dronk geen' ander' wordt tot last. 
Pol. 
Sileen, wat denkt ge er van? Zou ik in huis vertoeven? 
Silenus. 
Wel ja; waartoe zou toch dat nieuwe feest behoeven? 
Pol. 
Wel, 't gras is hier zoo frisch, zoo lieflijk, en zoo goed. 
Sil. 
En in den zonneschijn te drinken, smaakt zoo zoet: 
Kom, leg u neêr in 't groen. 
Pol. 
Ei kijk, waar is mijn beker? 
Wat doet die achter mij? 
Sil. 
Daar staat hij eens zoo zeker 
Voor 't rooven. 
Pol. 
Gaauwdief, neen, een zot die u vertrouwt! 
't Is dat gij achterbaks een teugjen nemen woudt. 
Kom, zet hem hier bij mij: ik mocht zijn plaats vergeten. 
Maar vreemdling hoor! zeg me eens; hoe wordt ge toch geheeten? 
Ul. 
'k Heet Niemand. Maar Cykloop, wat krijg ik voor mijn wijn 
Van u? wat zal mijn loon voor deze weldaad zijn? 
Pol. 
Wel! - dat ik u van al uw makkers 't laatst zal eten 
He? - 
Ul. 
Zoo, dat mag met recht een schoone erkentnis heeten. 
Pol. 
Hier gij! wat doet ge daar? ge slurpt.. Verstout ge u dus? 
Sil. 
Omdat ik mooi ben, gaf mij Bacchusjen een kus; 
Maar 'k drink niet. 
Pol. 
Schalk! hij niet, maar gij woudt graag aan 't wijntjen. 
Sil. 
Gij-zelf noemt me ook wel eens uw lieve Saterlijntjen. 
Pol. 
Schenk in; een vollen kroes! 
Sil. 
Maar eerst toch eens geproefd, 
Want mooglijk dat er nog wat water bij behoeft. 
Pol. 
Vervloekte vent, geef 't zoo! 
Sil. 
Vooral niet! Eerst gezeten 
Zoo't past, de krans op 't hoofd, en - 't proeven niet vergeten! 
Pol. 
Gij kwade schenker! 
Sil. 
Stil! - pa! pa! - de wijn smaakt goed; 
Maar veeg uw tronie eerst: gij hebt zoo'n vuilen snoet, enz. 

Men ziet uit het bovenstaande wegens bacchus en silenus, en ook elders omtrent jupiter, met hoe weinig eerbieds de Grieken van hunne Goden durfden spreken: en dit Tooneelspel was nog al een nastuk, dat voor het publiek, en vooral tot genoegen der mindere volksstanden, werd opgevoerd!

{==644==} {>>pagina-aanduiding<<}

Dat het ook met genoegen door de Nederlanders, in een uur van uitspanning, moge worden gelezen, is de wensch en het vertrouwen van den schrijver dezer beoordeeling; vooral dewijl deze navolging eene belangrijke bijdrage is tot bevordering onzer kennis aan die zonderlinge tusschensoort van de Tooneelpoëzij der Grieken, en dewijl slechts zelden iemand in staat is, om zulk eene gelukkige vertolking te leveren. Om een dichtstuk, met behoud van den geest van het oorspronkelijke, in eene andere taal over te brengen, is het niet genoeg, verzen te kunnen maken en talen te kennen: men moet ook Dichter zijn, en Dichters kunnen verstaan. Bilderdijk vereenigt in zichzelven al deze vereischten. Dit is iets, dat door niemand hem betwist wordt.




Mengeling van oorspronkelijke en nagevolgde Dichtstukken, door J.F. van Goethem, ten voordeele der Armen. Te Haarlem, bij de Erven F. Bohn. 1830. Met gesteendrukten Titel en Vignet. In kl. 8vo. 132 Bl. Buiten Inteek. f 1-20.

Het edelmoedig oogmerk der uitgave zou reeds gedeeltelijk de critiek ontwapenen, maar; ook zonder op dat oogmerk te letten, moet Recensent erkennen, dat het aangekondigde bundeltje van den Heer van goethem zijne verdiensten heeft. Hier en daar kan men merken, dat de Dichter nog wel eens met maat en rijm te worstelen heeft. Vrij van taalfouten is zijn werkje ook niet, b.v. bl. 4. wonk voor wenkte, hetwelk aldus ook elders voorkomt, bl. 37. verg'lijken, waar even goed gelijken had kunnen staan:

Waag 't niet, haar' duur en glans aan d' uwen te gelijken. 

Geopenbaard wordt wel eens zamengetrokken in g'openbaard. Bl. 59. vind ik:

En, wien eens de glorij heeft gelacht, 
Rust vergeten in der dooden nacht. 

Dat gelacht voor gelagchen komt meermalen voor. Ook wordt het lidwoord wel eens wegge aten, waar de aard der taal die ouderdrukking niet gedoogt, b.v. bl. 39:

Der dienst van deugd gewijd; lees: De dienst, der deugd gewijd.

{==645==} {>>pagina-aanduiding<<}
Hier en daar zijn prozaïsche regels, b.v. bl. 15:

Dus brak de vierde dag van Februarij aan. 

De navolgingen zijn doorgaans, maar niet altijd even gelukkig; goldsmith's Edwin and Angelina heeft nog al veel verloren. Van dat stukje bestaan er reeds twee, zoo niet meer, betere vertalingen. De correctie had ook wel naauwkeuriger mogen zijn. Desniettegenstaande blijven wij bij ons gevoelen, dat dit bundeltje veel behelst, dat goed, en ook wel iets, dat schoon is. Men vindt hier: Een blik in het geschapene. Gedachten bij den naderenden Winter. Klagten van den Twijfelaar. naar tiedge. Uitboezeming bij de Overstrooming van den 4 Februarij 1825. Aan den Dood, naar langbein, (soms wat stroef, b.v. D
{== afbeelding 	==} {>>afbeelding<<}
    
ch noōit, nōoit slo
{== afbeelding 	==} {>>afbeelding<<}
    
p ang
{== afbeelding 	==} {>>afbeelding<<}
    
t mij
{== afbeelding 	==} {>>afbeelding<<}
    
 boēz
{== afbeelding 	==} {>>afbeelding<<}
    
m binne
{== afbeelding 	==} {>>afbeelding<<}
    
). Aan den Mensch. De Moed, naar het Hoogduitsch. Bespiegeling. Mirza's Droomgezigt, naar addison (uitmuntend!). In de bouwvallen van een oud Slot geschreven. naar matthisson. Ter verjaring van Z.K.H. den Erfprins. De Zomeravond op het Valkhof te Nijmegen. Edwin en Emma, naar goldsmith. Aan den Koning. Over het Geluk, naar het Engelsch. Aan A.Q. Dellius, naar horatius. Aan eenen Vriend. Aan de Hoop, naar bürger. Lofzang van de Priesteren van Isis, naar tiedge.
Nachtgedachten. Aan Elvire, naar lamartine. Het Onweder, naar dimond. Aan God. Hulde aan Z.K.H. den Erfprins. Zomerlied, naar gleim. Zegepraal van het menschelijk vernuft over de verwoestingen van den tijd. Opwekking tot vreugde, naar hölty; en eindelijk: Op den dood van een Kindje.




De zwarte Huzaar, door Michiel Adriaan. Te Arnhem, bij C.A. Thieme. 1829. In gr. 8vo. 278 Bl. f 3-:

In een zeer kort Voorberigt betuigt de Schrijver zijne dankbaarheid voor het vereerend onthaal, dat, gelijk hij zich uitdrukt, zijner eenvoudige lettervruchten tot heden heeft mogen ten deel vallen. Dat er zijn, die in zoodanige werken smaak vinden, lijdt wel geenen twijfel; maar dat menigeen den tijd nuttiger zoude kunnen doorbrengen, is mede niet te ontkennen. Blijft er bij een zeker gedeelte der lezende we-
{==646==} {>>pagina-aanduiding<<}
reld steeds verlangen naar Romans, men zorge, dat er goede Romans geleverd worden. Niet alleen zij verdichting niet schadelijk voor goede zeden, maar integendeel ook bevorderlijk voor verlichting des verstands en veredeling des harten. Men kan misschien alzoo van den opgewekten leeslust een heilzaam gebruik maken, om den smaak van velen te zuiveren en te verbeteren. Dat de Heer michiel adriaan zich zoodanig doel voorstelde, willen wij gaarne gelooven; maar, ofschoon wij het voor ons liggende boek met onder zijne slechtste voortbrengselen rekenen, meenen wij echter in eenen Roman geheel iets anders en iets beters te mogen verlangen. De keuze des onderwerps is niet ongelukkig; maar de bewerking laat veel te wenschen over. Misschien maakt de Schrijver te grooten spoed met het ter perse geven van zijnen letterarbeid. Taal en stijl zijn beneden het middelmatige. Iemand, die zoo veel schrijft, behoorde althans geene fouten te maken, als de volgende: ‘Zij (de beide vrouwen) hadden hunne jeugdige vreugd en smart te zamen gedragen, hunne poppen te zamen aangekleed, hunne kinderlijke droomen te zamen gedroomd.’ Michiel adriaan maakt te veel jagt op beelden en gezochte uitdrukkingen, in welker keuze hij soms al zeer ongelukkig slaagt. Zoo spreekt hij, bl. 205, van het klimmen naar eene kamer op de vierde verdieping, en noemt dit
klimmen een' hemelgang; en hij laat, bl. 210, eene ongelukkige moeder in eenen roes van stomme droefheid, die boven de mate harer krachten scheen gestegen te zijn, naar hare woning terugwaggelen. Liet ons bestek het toe, wij zouden veel van dien aard kunnen aanwijzen. Voorts blijkt niet duidelijk, wat het hoofddoel des Schrijvers is. De geschiedenis begint in 1796, toen moreau den Rijn overtrok, om de Oostenrijkers in het gemoet te snellen, en eindigt met den intogt der Bondgenooten in Parijs. - Een Fransch Kapitein, henri de noverre, had in eene kleine Duitsche stad de burgerij tegen overlast en roof beveiligd. Hij ontving daarvoor de hulde der dankbaarheid. Ook muller, een eerlijk rentenier, betuigde den braven krijgsman zijne verpligting, en werd, dien ten gevolge, met een tegenbezoek vereerd, Vader en moeder muller hadden eene eenige dochter, elizabeth, en lieten, in de bedwelming der blijdschap, den Kapitein door het bekoorlijke meisje van twintig jaren verzoeken, dat hij zijn' intrek bij hen zoude nemen. Dat de vrolijke Franschman zoodanig ver-
{==647==} {>>pagina-aanduiding<<}
zoek niet kon afslaan, en dat liefde weldra in het spel moest komen, kan de lezer ligt raden; maar dat zorgdragende, schoon dan ook eenvoudige ouders, in die omstandigheden, zoo zouden handelen, is niet zeer waarschijnlijk: vrouw muller wordt beschreven als eerlijk en goedig, doch vernuftig en welsprekend, daarbij zeer vroom, en van de opregte Augsburgsche Confessie. Nu, de ouders geven weldra toestemming tot een huwelijk. Doch, voór de voltrekking is het meisje gevallen - en de Kapitein wordt naar het leger geroepen. Zij
doet hem harde verwijten; hij stelt haar gerust met belofte van getrouwheid, snelt naar zijne bestemming, strijdt, wordt gewond en krijgsgevangen. De wonde is gevaarlijk. Zijn oppasser bezorgt voor hem eenen brief aan elizabeth. Deze komt met haren vader, in boerengewaad, bij de noverre. Nog is haar toestand een geheim voor hare ouders; maar de Kapitein geeft denzelven aan haren vader te kennen. Hij, eenige erfgenaam van groote bezittingen, heeft reeds beschikkingen ten behoeve van elizabeth en haar kind gemaakt, in de hoop, dat zijne adellijke moeder daarin genoegen zal nemen. Hij sterft. Ten huize eener vriendin op het land brengt elizabeth eenen zoon ter wereld. Het jongsken wordt aldaar opgevoed. Men vindt vervolgens goed, dat vader muller en zijne dochter met haar kind naar Frankrijk reizen, ten einde den jongen hendrik de noverre als kleinzoon door de grootmoeder te doen erkennen. Vooraf wordt een brief gezonden aan de oude Mevrouw de noverre, welke jegens haar geloof, dat Roomsch-katholiek was, eene voorliefde had, die in overdrevenheid al hare gebreken of deugden voorblijstreefde. Zij had, zegt de Schrijver, eene valschelijke bigotterie ingezogen, ofschoon in haar verstand kiemen van gezondheid lagen. Pater anselmo, een Aarts-Jezuit, was haar biechtvader; een man, die zelden lachte, als ware hij verhernhuttert, bl. 148. Muller en elizabeth komen met haar zoontje op het adellijk Rougemont. De listige Pater, een wellusteling, weet alles te verijdelen, en doet zelf eenen aanslag op de eerbaarheid van het schoone, maar ongelukkige meisje. Een plaatje op het titelblad stelt dit
nachtelijk bezoek voor. Ten gevolge van elizabeth's standvastigheid bewerkt de biechtvader, dat zij met vader en zoon den volgenden morgen moet vertrekken. De jonge hendrik de noverre groeit voorts in Duitschland op, en wordt een veelbelovend jongeling. Door tijdsomstandigheden vervalt de familie muller tot diepe armoede. De voorspoed van napoleon loopt ten einde. Hendrik verbindt zich met andere Duitschers tegen den man des gewelds, maar wordt verraden en door Gendarmes naar de gevangenis gebragt. Reeds ter dood veroordeeld, weet hij te ontsnappen, en neemt dienst onder de zwarte Huzaren van Pruissen. Hij doet wonderen van dapperheid, en helpt,

{==648==} {>>pagina-aanduiding<<}
onder blücher, Frankrijk veroveren. Uit het bosch en kasteel van Rougemont wordt op de Pruisen geschoten door een' hoop boeren, onder aanvoering van Pater anselmo. Mevrouw de noverre bevond zich op een naburig dorp. Hendrik erlangt van blücher de toestemming, om zelf zijn erfgoed met weinige dapperen te veroveren, ten einde het te bewaren voor geheele vernieling. De Jezuit sneuvelt met de wapenen in de hand. Hendrik wordt gewond, en ligt te bed in hetzelfde vertrek, waar hij vóór zeventien jaren in de wieg gelegen had. De Markiezin keert terug, en verneemt, dat de redder des landgoeds haar verstooten kleinzoon is. Nu volgt de verzoening. Hendrik wordt als wettig erfgenaam erkend, en huwt met maria, met welke hij was opgevoed.
Zoodanig is het beloop des Romans, die bij betere bewerking en treffender teekening van karakters belangrijker had kunnen worden. In het algemeen zouden wij aanmerken, dat de jeugdige misstap van de noverre en elizabeth in een al te verschoonend licht wordt voorgesteld. Dat vergoelijken is gevaarlijk. Wij willen den Schrijver wel toestemmen, dat de noverre geen slecht mensch was; maar wij zouden zijn sterfbed toch niet zoo stichtelijk noemen, als hij bl. 100 doet; en op de stelling aldaar, dat de sterkste hartstogt, die zoo veel goed, zoo veel kwaad, zoo veel rust, zoo veel onrust baart, op zekeren leeftijd, den mensch onwederstaanbaar aantast en naar willekeur regeert, ware ook nog al iets aan te merken. Beter beviel ons, wat op de volgende bladzijde wordt gezegd: ‘Dan ach! een (één) misstap, zoo ongemerkt, zoo spoedig begaan, is met eenen ganschen leeftijd van deugd niet geheel uit te wisschen; de latere dagen van naberouw en goed gedrag verbleeken de roestvlek der jeugdige zonde wel eenigermate; doch de indruk blijft en wordt even min uit het geheugen van anderen, als uit dat van den gevallenen verdreven.’ Het boek had, naar ons oordeel, over het geheel meer in dezen geest geschreven moeten zijn. De Schrijver laat de beide ouders spreken en handelen, alsof zij zichzelven, wegens het opnemen des Kapiteins in hunne woning, niet te beschuldigen hadden van onvoorzigtigheid. Ook legt hij der moeder, bij het vernemen der schande van hare dochter, woorden in den mond, die al vrij zonderling luiden: ‘Kom, elizabeth! kus mij; schoon mijn verstand u doemt, mag mijn Christenpligt zulks niet doen. De geboette (geboete) misdaad houdt op misdaad te zijn, zoodra het
berouw en de goede voornemens opregt zijn.’ Dit zouden wij niet zoo geheel en onbepaald durven toestemmen.





{==649==} {>>pagina-aanduiding<<}

Boekbeschouwing.

Dissertatio de nativa simplicitate Herodoti, quam, annuente summo Numine - pro gradu Doctoratus - examini solenni submittit Everhardus Waardenburg, Franequera Frisius, Conrector Gymnasii Arnhemiensis.

(Vervolg en slot van bl. 610.)

II. Het tweede deel der verhandeling gaat over de natuurlijke eenvoudigheid van herodotus, met opzigt tot den stijl. - Bij wijze van inleiding doet waardenburg opmerken, dat, hoezeer herodotus noch wegwijzer, noch voorganger gehad hebbe in het vak der geschiedenis, en hoezeer hij bekend zij geweest en ingenomen met de beste voortbrengsels der poëzij, nogtans de eigene hoedanigheden, die in den historicus vereischt worden, door hem, op de uitnemendste wijze, zijn behartigd. Allereerst: waarheidsliefde. Deze hoofddeugd, die aan den stijl zoo geheel het karakter der eenvoudigheid bijzet; wij ontdekken haar in herodotus, overal, waar hij de getuigenissen en berigten van anderen toetst, of verwerpt; waar hij zelf verklaart, in oogenschouw te hebben genomen, 't geen hem door Egyptische priesters was verhaald; en waar hij, verschillende meeningen voordragende, wel verre van zijne eigene gedachten op te dringen, de keus dier gevoelens ten beste geeft aan zijne lezers. - Daarna: duidelijkheid. Ook deze hoedanigheid maakt den stijl hoogst eenvoudig. Herodotus bezit haar, en vindt hierin naauwelijks zijn' wederga. Geenszins legt hij zich toe op die kortheid, die zoo dikwerf der klaarheid in den weg staat; veeleer wordt hij te meer uitvoerig, 't zij in wijde beschrijving, 't zij in herhaling, naarmate het van grooter aanbelang

{==650==} {>>pagina-aanduiding<<}
zij, een juist begrip der zaken zich toe te eigenen. Onbekommerd, of zijne perioden altoos rond en numereus, met kunstigen val ten einde komen, kiest hij die woorden en volzinnen, die elk onderwerp in onbeneveld licht stellen. Eindelijk; is het eene deugd van den eenvoudigen historiestijl, dat niet de zaken zich naar de woorden schikken, maar dat de laatsten zich voegen naar de eersten; herodotus geeft overal blijken, (ook zelfs in zijne ἀνακολουθα) dat hij de volgorde van zaken en begrippen met onverstrooide gedachten vasthoudt, meer, dan dat hij zou jagt maken op strenge, grammatikale naauwkeurigheid der volzinnen. - Dit alles is door waardenburg met velerlei proeven aangewezen; proeven, die wij wederom getoetst hebben, zonder op dezelve iets te kunnen afdingen.
Van hier zal nu het tweede stuk der dissertatie onbelemmerd voortgaan. Het is nogmaals in twee afdeelingen gescheiden; waarvan de eene aanwijzing doet, omtrent de natuurlijke eenvoudigheid van herodotus' stijl, in de bijzondere voorstellingen en gezegden; terwijl de andere diezelfde eenvoudigheid voordraagt, gelijk zij uitblinkt in eene doorloopende rede.
A. Ofschoon, bij de beoordeeling van den eenvoudigen stijl, meer de voorstelling van zaken, dan wel de keus der woorden, in aanmerking komt; zoo wil toch waardenburg deze twee geenszins van elkander afscheiden. Soms toch, ja niet zelden, hangt het geheele kenmerk van den stijl, die eenvoudig zal heeten, af van een eenig woord, wél of kwalijk te pas gebragt. - Opent zich dan nu voor waardenburg's taak een onuitputtelijke rijkdom van voorbeelden uit de schriften van zijn' auteur, wijselijk gaat hij zich in derzelver mededeeling matigen; en wat hij van herodotus' eenvoudigen stijl in de bijzondere voordragt heeft aan te duiden, dat zal in de volgende vier hoofdbijzonderheden begrepen zijn. (*)

{==651==} {>>pagina-aanduiding<<}

1. Wat betreft de beschrijving van zaken en plaatsen. Herodotus houdt hier juist het gelukkig midden, dat hij noch het kleine voorbijziet, noch het groote buitensporig verheft; maar aan hetgeen merkwaardig is, 't zij klein of groot, gelijke naauwkeurigheid te koste legt, met eigenaardige eenvoudigheid. Croesus' geschenken aan het Delphisch orakel - de werken van nitocris - de beschrijving van Libyës woestijn, van Egyptes diersoorten, van Babyloniës vruchtbaarheid, van Arabiës gewassen, van Latona's tempel - de vermelding, hoe het Perzisch leger, op zijn' togt door wildernissen, water bekomen hebbe; hoe de landstreek der Scythen gesteld zij geweest; de vergelijkingen van afstanden hier met afstanden elders, enz. enz. dit alles wordt door waardenburg, kort, duidelijk, zakelijk, en volkomen naar eisch, als voorbeeld bijgebragt.
2. Wat aangaat de beschrijving van der volken zeden en gebruiken. Herodotus paart bij juiste opmerkzaamheid en schrandere waarneming te gelijk eene hooge mate van zedigheid, zoo wel in prijzen, als berispen; terwijl hij onopgesmukt, uit een onbevooroordeeld gemoed, met eenvoudigen zin, de volken schetst, gelijk hij ze vond, of uit de berigten van anderen heeft leeren kennen. Tot proeven van die eenvoudige voorstelling ontvangen wij: de vermelding van twee zonderlinge gebruiken bij de Babyloniërs, (het een σοϕωτατον; het ander ἀισχιστον.) - Van de eigenheden der Egyptenaars, - van Indische merkwaardigheden, - van Scythische godsdienstplegtigheden en hunne koningsbegrafenissen,

{==652==} {>>pagina-aanduiding<<}
enz., enz. Terwijl dikwerf een eenig woord, eene eenige beknopte uitdrukking, de zaak op de meest eenvoudige wijze voorstelt. De ontmoeting van cyrus bij astyages, (*) - de mishandeling van psammenitus door cambyses, - de zamenspraak van den laatsten met prexaspes, - het overloopen van zopyrus tot de Babyloniërs, - de strijd der Paeonen met de Perintheërs, enz. enz. strekken wederom tot proeven. Inderdaad, waardenburg had bladzijde na bladzijde uit zijnen auteur kunnen afschrijven; hij geeft ons evenwel niets te veel, - en wat hij geeft, leest men met gemakkelijkheid, en met zonderling welbehagen.
3. Met opzigt tot het verhaal van gebeurtenissen. Herodotus heeft hierbij aangewend, en ook, van wege het gebrek aan schriftelijke oorkonden, moeten aanwenden, eene ongemeene vlijt, verbonden met juiste oordeelvelling en zorgvuldige naauwkeurigheid. Waarheidszin en duidelijkheid onderscheiden zijne voordragt, die door beiden de hoogste eenvoudigheid aanneemt. (†)

{==653==} {>>pagina-aanduiding<<}
Niet alleen stelt hij het gebeurde als voor de aanschouwing zijner lezers; maar ook teekent hij, soms met enkele trekken, de volkomene beeldtenis der handelende of lijdende personen. Voorbeelden: croesus' stemming na de verovering van Sardes - de uitwerking van heftigen schrik bij croesus' stommen zoon - de pas geboren cyrus, gebragt ten huize van den ossenhoeder - enkele uitdrukkingen, met welke herodotus zijn eigen beeld, als vijand der overheersching, als vriend der vrijheid, afmaalt - de rede van miltiades tot den vlootvoogd callimachus - de veldslag van Marathon en de dapperheid der Atheners - het gebeurde bij Thermopylae. In welk een en ander waardenburg doet opmerken, hoe waardigheid van stijl zich vereenigt met beminnelijke eenvoudigheid, zóó dat de eerste deugd aan de tweede in geenen deele iets te kort doet.
4. Eindelijk: ten aanzien van oordeelvelling en betoog. Herodotus doet zich hier voor, als toegerust met gezond begrip en juisten zin, die, openhartig en waarheidlievend, alles bedaard en rustig weegt; 't geen hij zeker acht, onbewimpeld uitspreekt; wat te prijzen is, roemt; wat te berispen is, laakt, vreemd van bekommernis, vrij van hoop en vrees; die den laster durft weêrleggen, en aan miskende deugd regt doet toekomen; bij wien dan ook even daardoor kenbaar is die eenvoudigheid zijner eeuw, aan welke de wijsbegeerte van latere dagen nog niets onttrokken had. Men bemerkt zulks aan de ongekunstelde uitdrukking van zijn vroom gemoed, zoo dikwerf er van heilige dingen, van orakelen, en van de strafoefening der Goden, sprake is. Men vindt er het bewijs van in de wijze, hoe hij dwalingen omtrent godsdienstige begrippen te regt wijst, overleveringen weêrspreekt, volksmeeningen toetst, onderscheidene gevoelens over eene en dezelfde zaak op de weegschaal legt, en 't geen bewijsbaar is, kort, voldoende, zoo veel hij mag, tot besliste zekerheid brengt. Men ontdekt het zelfs in zijn mistasten, waar hij enkele verschijnsels der Natuur tracht toe te lichten; hoe

{==654==} {>>pagina-aanduiding<<}
eenvoudig staat daar zijn verkeerd oordeel! in de beginselen alleen valsch, in de gevolgtrekkingen doorgaans juist, en zoo natuurlijk voorgedragen. Diezelfde eenvoudigheid van betoog is waar te nemen in de vereffening der twistzaak omtrent helena's verblijf of achterblijven in Egypte, enz. enz.; mitsgaders in zijne verdediging der Alcméoniden, op wie de beschuldiging was geladen, dat zij verraderlijk met Griekenlands vijanden heulden; nogmaals in zijn ongunstig, hoewel niet ongematigd oordeel omtrent de laauwheid der Argiven in hunnen weêrstand tegen de barbaren. Met één woord; overal bewondert men in herodotus' oordeelvelling en betoog de hoofddeugd van zijnen stijl, t.w. natuurlijke eenvoudigheid; die ook door waardenburg, in de betooning der zelfde deugd, met onopgesierde, edele eenvoudigheid is beschreven.
B. De tweede afdeeling handelt over den natuurlijkeenvoudigen stijl van herodotus, gelijk die is waar te nemen in eene doorloopende rede. Tot proeve heeft waardenburg gekozen het geheele verhaal omtrent den dood van atys, den veelbelovenden zoon van croesus. Wij noemen deze keus bij uitnemendheid gelukkig. En de uitwerking van deze proeve? Zij is schoon, doeltreffend, volledig; zij is alles, wat men, met opzigt tot smaak en oordeel, bij mogelijkheid kan begeeren. Aan elk deel van dit tragisch stuk is door waardenburg - wij zeggen het, zonder te willen vleijen - volkomen regt gedaan. En bijaldien wij zeggen moesten, wat ons in de dissertatie, die overal behaagt, meest welkom was; dit gedeelte, voorzeker, (en nog een ander, straks aan te duiden) zou niet het laatst in aanmerking komen. Ja, zoo wenschten wij, dat de auctores classici in alle scholen, overal bij de wetenschappelijke opvoeding der jeugd wierden uitgelegd.
Drie opmerkingen, niet volstrekt voor het onderwerp noodig, en nogtans aan hetzelve niet ten eenemale vreemd, brengen den Heer waardenburg aan het einde van zijne taak.

{==655==} {>>pagina-aanduiding<<}

1. De gesprekken en redevoeringen, met welke herodotus zijne geschiedenis opsiert, zijn altoos met het karakter der sprekenden overeenkomstig. Er is dus hier ook verdichting; maar die wij, als zoodanig, naauwelijks gewaar worden, uit hoofde van de natuurlijke eenvoudigheid, waarmede deze sieraden der rede worden bijgebragt. En hoe zou de navolger van homerus bijkans hebben kunnen nalaten, de merkwaardigste personen, die hij op het tooneel der historie doet optreden, zulke redenen in den mond te leggen, die zij (de strenge eischen der waarheid in acht genomen) zekerlijk niet gesproken hebben. Het vraagstuk, of, 't geen aldus den dichter voegt, ook den geschiedschrijver kan worden toegestaan, (*) wordt door waardenburg niet beslist. Het behoeft ook niet. Alleen doet hij opmerken, dat bij de meesten (†) zulke verdichte redevoeringen veel te kunstig, te veel in hun' eigen geest, te weinig naar het karakter der handelende personen zijn ingerigt; dat herodotus daarentegen, zoo wel in zaken, als in woorden, de rede verdicht naar het bestaan, de denkwijze, den spreektrant, en de gewaarwordingen zijner helden. De lezing van p. 238 bevelen wij onderscheidenlijk aan.
2. Vooral munt herodotus uit in de karakterbeschrijving der merkwaardigste mannen uit de geschiedenis. Wederom is dit zijn werk door verwonderlijke eenvoudigheid gekenmerkt. Nergens geeft hij opzettelijk, noch op eens, de geheel uitgewerkte schets van den man, dien wij kennen moeten. Hij laat hem handelen, laat hem spreken, voegt hier en daar eene korte opmerking bij; en de beeldtenis is naar 't leven uitgedrukt. Croesus, cyrus, cambyses, aristago-
{==656==} {>>pagina-aanduiding<<}
ras, darius, xerxes, (*) themistocles worden, tot roem van herodotus' talent in dezen, als afdoend proeven vermeld. Voor 't geen bij waardenburg van xerxes te lezen staat, verzoeken wij bijzondere oplettendheid.
3. Eindelijk: de rede van herodotus is, naar de waardigheid van het onderwerp, soms zeer tragisch en verheven. Dit is het stuk der verhandeling, waarmede wij hoog zijn ingenomen. Het heeft ons niet alleen zonderling behaagd; maar het heeft ons ook aangegrepen en geroerd. Vooral, bij de aanwijzing, hoe herodotus gaarne vertoeft bij treurige onderwerpen, en daarbij naauwelijks zijn eigen zielsgevoel schijnt te kunnen verbergen. Wat al wisseling van menschelijke lotgevallen, wat al omkeeringen, wat onverbiddelijkheid van der Goden wil, wat ijzeren strengheid van het noodlot komen in deze geschiedenissen voor; en hoe natuurlijk, eenvoudig, roerend zijn ze te boek gesteld! - Ook waardenburg schijnt hier van zelve tot den weemoedigen toon te zijn weggevoerd. En bijaldien herodotus tragisch kan zijn, en verheven, bij groote eenvoudigheid; waardenburg kan het ook. - Onredelijk, voorzeker, is der Grieken meening omtrent het noodlot; maar wij hebben toch aan diezelfde meening, bij de ouden, voorstellingen te danken, die diep in de ziel ingrijpen, en het hart met verslagenheid aandoen. Ons althans gaat het zoo, dat wij in de schriften der oudheid niet lezen kunnen, hoe de meer dan gewone mensch soms worstelen moet met zijn onverzoenlijk noodlot, gelijk de schipbreukeling met onbarmhartige golven, of er valt iets op het blad, dat wij voor ons hebben, en wij bemerken, dat de wateren onzer oogen nog niet zijn weggedroogd.

Wanneer het met recensiën gaat, gelijk met preken, dat

{==657==} {>>pagina-aanduiding<<}
zij, namelijk, te lang gerekt, groote en bittere verveling baren; dan is het nu hoog tijd, dat wij de pen nederleggen. Een woord dan nog van en tot waardenburg. Er zijn schriften, die zoo volkomen de uitdrukking zijn van des schrijvers inborst, dat wij, dezelve met aandacht lezende, ook zijne beeldtenis geheel voor oogen hebben. Zóó is het met herodotus; zóó met waardenburg. Wij verpanden ons eerewoord, dat deze verhandeling geschreven is door den man, die het: plus esse, quam videri, tot zinspreuk zijns levens heeft gekozen. Het is mogelijk, dat men daarbij niet altoos der verdiende toejuiching, noch der plaatse, die ons toekomt, deelachtig wordt; maar bij allen, die ons kennen, wordt zulk een geacht, bemind en gezocht, - gelijk de Conrector der Arnhemsche School verdient, geacht, bemind en gezocht te zijn.
Aan waardenburg willen wij zeggen, dat het: Γνωθι σΕαυτον, in de gevelspits van apollo's tempel geschreven staat, niet alleen om ons nederigheid te leeren, bij het besef, hoe weinig wij vermogen; maar ook, om ons te herinneren, wat en hoeveel wij kunnen! Deze uitlegging is die van socrates, voor wien waardenburg en wij nog al eenig krediet hebben.

S-r.
A.

Het derde Eeuwgetijde van de overgave der Augsburgsche Geloofsbelijdenis, gevierd in de Evangelisch Lutersche Gemeente te Utrecht. Te Utrecht, bij J.G. van Terveen en Zoon. 1830. In gr. 8vo. 96 Bl. f :-75.

Onder dezen algemeenen titel verschijnen twee feestredenen, welke door de beide Predikanten der Luthersche Gemeente te Utrecht gehouden werden ter gedachtenis van de bekende overgave der Confessie. De eerste is van Ds. reudler en heeft dezen afzonderlijken titel:

{==658==} {>>pagina-aanduiding<<}
Jubelrede over de verantwoording en belijdenis der Protestanten te Augsburg, als een wereldkundig blijk van den Evangelisch-Apostolischen geest der Hervormers. Gelukkig is de keuze van den tekst, Hand. XXIV:14-16. De Eerw. reudler maakt daarvan een gepast gebruik tot zijn doel, en merkt te regt aan: ‘Wij vinden hier den grooten Apostel der Heidenen nagenoeg in dezelfde omstandigheden, als waarin de Hervormers zich vóór drie eeuwen bevonden: - voor zijne aanklagers, en ten overstaan der overheid, eene geloofsbelijdenis afleggende, welke de grondslagen in zich bevat, die zij nog altijd, om op den eernaam van Evangelische aanspraak te maken, niet kan, nog (noch, beter of) mag verloochenen.’ Zoo vond de waardige Prediker aanleiding en reden, om de verantwoording en belijdenis der Protestanten te Augsburg voor te stellen als een wereldkundig blijk van den echt Evangelisch-Apostolischen geest der Hervormers. Na korte toelichting der tekstwoorden, bepaalt hij zijne hoorders bij de Augsburgsche Confessie, en spreekt, in het tweede deel zijner rede, 1. over hetgene tot die belijdenis aanleiding heeft gegeven, 2. over de omstandigheden des tijds, om daaruit haar naaste doel te verklaren, en 3. nog nader over hare grondslagen en voornaamsten inhoud, om 4. den geest der Hervormers op te merken, gelijk die doorstraalt in den vorm en toon hunner belijdenis - in geheel hun gedrag, staande dit zoo gewigtig tijdperk. En dan volgen in de derde plaats nog eenige herinneringen en opwekkingen, overeenkomstig het doel der feestelijke zamenkomst. Het bestek van ons Tijdschrift gedoogt geene
breedere aankondiging of ontleding. Gaarne erkennen wij met den Heer reudler, dat de overgave dier belijdenis belangrijke gevolgen had voor de zaak der Hervorming. Wij lazen met veel genoegen deze feestrede. Wij hopen en vertrouwen, dat dezelve ook buiten des Leeraars Gemeente gelezen zal worden.
Voor den Eerw. decker zimmerman was het, nadat zijn Ambtgenoot reeds zoo veel goeds had gezegd,

{==659==} {>>pagina-aanduiding<<}
moeijelijker, op denzelfden dag over dezelfde zaak te spreken. Ter voorbereiding tot het houden des H. Avondmaals moest deze zamenkomst tevens dienen. Hij bepaalde dus zijne hoorders bij de leere wegens de regtvaardiging door het geloof, zonder de werken der wet, als de groote leuze der Hervormers, naar Rom. III:28. Dit Christelijk beginsel, waarvan de Hervorming uitging, wordt I. voorgesteld als een zegen; en dan volgt II. de verpligting, om 1. in deze belijdenis, wegens de regtvaardigmaking des geloofs, zonder de werken der wet, te blijven volharden, 2. de belijdenis steeds in den geest der Confessie te blijven bevatten, maar tevens de H. Schrift ook verder te onderzoeken, en daardoor de belijdenis, al voortgaande, toe te lichten, en 3. de belijdenis ook te versieren en helpen aanbevelen onder de menschen door eenen deugdzamen wandel. Verder wordt III. van de behandelde stof een toepasselijk gebruik gemaakt ter voorbereiding tot het H. Avondmaal. Dank, geloofsversterking, en zucht naar reine geregtigheid voor God, zijn de punten, welke hier voorkomen. Betrekkelijk dit laatste drukt de Eerw. zimmerman zich, bl. 87, aldus uit: ‘Vergeving van zonden en geregtigheid voor God, door het geloof beide te verkrijgen, moeten wij dus ook altijd, naar den wenk der Confessie, met elkander verbinden, of wij zullen, met de laatste, ook de eerste ras weder kwijt zijn; en het wordt eene eeuwige dobbering tusschen vergeving van zonden en nieuwe zonden.’
Wij kunnen ons zeer wel vereenigen met den geest, die in beide feestredenen heerscht. De stijl der laatste is, naar ons oordeel, niet overal de regte kanselstijl; doch, daar ieder zijn' eigen' toon en stemleiding heeft, zal dit bij het uitspreken minder gehinderd hebben. Ook de gebeden zijn er bijgevoegd, en hierover verheugen wij ons. Moge de uitgave aan het doel beantwoorden, en ook de herhaalde lezing, onder Gods zegen, iets toebrengen, om de Hervorming steeds op den regten prijs te doen stellen!


{==660==} {>>pagina-aanduiding<<}

Zestal Leerredenen, door G.G. Brugman, Predikant der Hervormde Gemeente te Groede. (Geheel ten voordeele van het Armbestuur der Hervormde Gemeente.) Te Sluis in Vlaanderen, bij T.J. Jansen. 1830. In gr. 8vo. XIV en 169 bl. f 2-:

Tot een weldadig doeleinde biedt de Eerw. brugman dezen bundel aan, en erkent nederig, dat hij het andere Kanselredenaars gaarne gewonnen wil geven in orde van behandeling en in welsprekendheid. Zijne leerredenen, des twijfelen wij niet, zullen door de gemeente te Groede met stichting gehoord zijn, en nu ook met genoegen gelezen worden. De behandelde onderwerpen zijn allen, het eene meer, het andere minder, belangrijk. De stijl is doorgaans vloeijend, deftig, gemakkelijk en eenvoudig. Men zoude, ja, hier en daar wel eens wat meer afwisseling, wat meer verheffing ook, somwijlen een dieper ingrijpen in de zaken verlangen; doch elk prediker behoort steeds met vatbaarheid en behoefte zijner gewone hoorders te rade te gaan. Het getal der minkundigen overal is groot - grooter nog misschien, dan menigeen zich verbeeldt. Wij gelooven, dat Ds. brugman regt stichtelijk en nuttig predikt voor zijne gemeente. Zekere helderheid van begrippen straalt in deze leerredenen door, en op het gehoorzamen van Gods geboden wordt met ernst aangedrongen. De eerste leerrede, over Rom. III:31, heeft dit opschrift: De leer des Geloofs en der Deugd volstrekt noodzakelijk tot zaligheid. Te regt merkt brugman aan, dat het eene gevaarlijke dwaling is, wanneer men de leer des Geloofs van die der Godzaligheid wil afscheiden. Wij kunnen ons echter niet volkomen vereenigen met zijne verklaring van het woord wet te dezer plaatse. Hij wil namelijk, dat Paulus (Rom. III:31) die algemeenewet bedoelt, waarvan God aan den mensch, bij deszelfs schepping, eene duidelijke kennis heeft medegedeeld, en

{==661==} {>>pagina-aanduiding<<}
van welke de overblijfsels nog bij de Heidenen bespeurd worden. Wij meenen, dat hier de Mozaïsche wet bedoeld wordt, in tegenstelling van het Evangelie. De tweede leerrede, over luk. VII:1-10, heeft de genezing van den knecht des hoofdmans tot onderwerp. In de derde, over job II:10, handelt brugman over het edel gemoedsbestaan van Job onder al zijne rampen Het begin van de vierde leerrede, over Rom. II:11, was ons niet regt duidelijk. Misschien schuilt er eene drukfout in de tweede, al te zeer gerekte periode. Ook zouden wij op de redenering, bl. 97 in het midden voorkomende, eenige aanmerking kunnen maken; doch bl. 99 blijkt, dat brugman in de beoefening van ware en ongeveinsde godsvrucht de reden stelt, waarom de eene mensch aangenamer bij God is, dan de andere. Wij zouden echter, omdat de uitdrukking wegens vroegere twisten iets ongevalligs heeft, liever niet van verdienstelijk maken spreken. Voorts meenen wij, dat er wel degelijk redenen bestonden, waarom Abel boven Kaïn, Jakob boven Ezau, Jozef boven zijne broederen, Israël boven de Egyptenaren werd gezegend. Ware het dus wel noodig geweest, bl. 102, aan te voeren, dat God volkomen vrij is in de uitdeeling van zijne zegeningen, die (dien) Hij wil, en in die maat, als 't Hem behaagt? De vijfde en zesde der leerredenen, Hand. XXVI:28 en 29 tot tekst hebbende, loopen over het zeggen van Agrippa tot Paulus, en van Paulus tot Agrippa. Ook deze beide laatsten bevatten veel goeds en stichtelijks, doch zouden ons beter bevallen, zoo de prediker wat dieper in zijn onderwerp ware ingedrongen.
Wij hebben gemeend, het werk van den Heer brugman te moeten beoordeelen naar den maatstaf, door hemzelven in het voorberigt opgegeven. Wij vertrouwen, dat niemand der inteekenaren zich over zijne bijdrage ten behoeve der armen te Groede zal beklagen. Wij hopen, dat de leeraar, wien het aan aanleg niet ontbreekt, bij voortduring uit al zijne magt zich zal toeleggen, om zijne gemeente te stichten met woord en

{==662==} {>>pagina-aanduiding<<}
wandel. Tot het regt nuttig prediken wordt veel vereischt. Al doende leert men.
De uitdrukking: even dit, even dat, een en andermaal voorkomende, is aan onze taal niet eigen. Van waar bij den geboren Nederlander deze Germanismus? Voldoenend (bl. 23) moge hier en daar in de provincie Holland bij lieden van geringeren stand gehoord worden, in goed Nederduitsch spreekt men zoo niet; het werkwoord is immers doen, geenszins doenen. Op bl. 126 vonden wij uitteren en bl. 162 uittert; woorden, die wij in eene der andere provinciën wel eens in dien zin meenen te hebben hooren gebruiken, in den zin van uiten. Wanneer men in het Nederduitsch uitteren schrijft, bedoelt men het wegkwijnen aan de tering; dan teert iemand uit. Iets anders weder is uiteren. - Papier en druk zijn goed.






Leerrede ter bevestiging van mijnen geliefden Zoon H.M.C. van Oosterzee, in de Gemeente van Elkerzee; door W.L. van Oosterzee, A.L. Doct. en Predikant te Goes, gehouden den 10 Jan. 1830. Te Zierikzee, bij J. van de Velde Olivier. 1830. In gr. 8vo. 28 Bl. f :-40.

Moeten wij ons wel eens beklagen over den waan van vele Leeraren van de Godsdienst, alsof ieder gedeelte van hunnen op zichzelf verdienstelijken kanselarbeid ook geschikt is, om door den druk aan het lezend publiek medegedeeld te worden; zoo veel te meer verblijdt het ons, onder hen, die slechts door buitengewone omstandigheden zich laten bewegen, om zich buiten hunnen gewonen kring te begeven, Kanselredenaars aan te treffen, wier arbeid dan blijkt te mogen wedijveren met het beste, dat in dit vak geleverd wordt. Dit is het geval met de Leerrede, die wij thans aankondigen, met welke de Eerw. van oosterzee zijnen Zoon be-
{==663==} {>>pagina-aanduiding<<}
vestigde in de Gemeente van Elkerzee, op het Eiland Schouwen. De Schrijver was vroeger zelf geplaatst op dat Eiland, alwaar vele aanverwanten en vrienden deze Leerrede tot aandenken wenschten te bezitten. De tekst, Jozua I:7-9, wordt, bij wijze van mreiding, kortelijk toegelicht, en vervolgens, naar aanleiding van denzelven, eerstelijk gesproken over de ware getrouwheid aan Bijbel en Openbaring; vervolgens worden de gronden en drangredenen vermeld, welke een ieder tot deze getrouwheid behooren te bewegen, maar vooral dezelve voor den Herder en Leeraar tot een onmisbaar vereischte maken; eindelijk wordt de rede besloten met toespraken, bij zulke plegtigheden gebruikelijk.
Sprekende over de ware getrouwheid aan Bijbel en Openbaring, toont de Redenaar aan, hoe dezelve den stempel moet dragen van verlichte kennis der in de Heilige Schrift voorgestelde waarheden, zich tot de geheele leer der Goddelijke Openbaring moet uitstrekken, ten allen tijde moet aan den dag gelegd worden, en vooral uit den wandel blijken. Als gronden en drangredenen tot deze getrouwheid worden vervolgens voorgesteld: dat de Bijbel Gods woorden bevat; dat God wil, dat wij dit woord gehoorzamen; dat de Bijbel verstandig en tevens heilzaam onderrigt bevat; en dat, eindelijk, God zelf tot deze getrouwheid ondersteuning wil schenken. Hartelijk en tevens verstandig zijn ook de bijzondere toespraken, met welke de Rede besloten wordt. Dezelve worde met verdiende goedkeuring door den godsdienstigen Lezer ontvangen; de Eerw. Schrijver geniete den lof, dien zijne voortreffelijke Bijbelverkondiging verdient, en beleve nog lang de vervulling der wenschen, welke het vaderlijke hart zoo welmeenend over den veelbelovenden Zoon ontboezemde!

Beknopte afschetsing der Hydrargyromanie en Haematomanie, of Kwik- en Bloedwoede onder de Geneesheeren in Oostindië; door F.A.C. Waitz, M.D.,

{==664==} {>>pagina-aanduiding<<}
Stads Genees-, Heel- en Vroedmeester te Samarang, enz. enz. Te Amsterdam, bij J. van der Hey en Zoon. 1829. In gr. 8vo. 125 Bl. f 1-20.

Toen wij vóór eenige jaren in dit Tijdschrift eene vertaling van het werk van den Engelschen Geneesheer johnson, door den Heer daum vervaardigd, beoordeelden, gaven wij onze afkeuring te kennen van het empirisch misbruik der kwik, bij de Engelschen in zwang. Dit werd ons toen ter tijd door den Heer Vertaler zeer kwalijk genomen. Het verheugt ons, om de goede zaak van het gezond verstand, een' bestrijder van deze kwikwoede te zien optreden, die in de Indiën, d.i. op de plaats zelve, hare nadeelen heeft ondervonden. Wij achten het van het uiterste gewigt, de aandacht onzer Kunstgenooten, van hen inzonderheid, aan wie de zorg voor onze Land- en Zeemagt in de Koloniën is toebetrouwd, op het belangrijk werkje van den bekwamen waitz te vestigen, opdat ook zij niet door kwade voorbeelden van den goeden weg eener oordeelkundige praktijk op de bijpaden van eene redelooze empirie worden afgeleid.
De Heer waitz begint zijn werk met de wederlegging van johnson's nieuwe leer aangaande de sympathie tusschen huid en lever. Hij toont zoo wel het overdrevene als het verkeerde van dezelve onwedersprekelijk aan, bewijst het volslagen gebrek aan theoretische grondige physiologie in haren uitvinder (een gebrek, dat helaas! onder de tegenwoordige Engelsche Empiristen niet vreemd is), en gaat nu over tot de aanwijzing van het misbruik van den calomel, daarbij opmerkende: 1o. dat men de kwik dikwijls aanwendt, waar 't niet noodig is; 2o. dat men te ver gaat in het toedienen van groote giften van dezelve; 3o. dat zulk schromelijk misbruik op den duur de gevaarlijkste gevolgen heeft voor gezondheid en leven.
En waarlijk, welk regtschapen Arts, die den vreeselijken invloed van dit vergif, als 't in verkwistende gif-
{==665==} {>>pagina-aanduiding<<}
ten wordt toegediend, op het menschelijk gestel kent, zal niet met den Schrijver wenschen, dat éénmaal aan dit kwaad paal en perk gesteld worde, en tevens erkennen, dat hij hetzelve met ware en treffende kleuren geschilderd, en zonder partijdigheid of vooringenomenheid de nadeelen van zoodanige onberedeneerde en roekelooze handelwijze in het ware licht gesteld heeft? Wie zal gelooven, dat de panacea mercurialis die heerlijke eigenschappen bezit, welke door hare overdrevene en verblinde lofredenaars aan dezelve worden toegeschreven?
Bestrijdt de Heer waitz in het eerste deel van zijn werkje de kwikwoede der Engelschen, in het tweede verzet hij zich tegen de bloedwoede der Franschen. Voor de opgewekte en verhitte gemoederen en gestellen van dezen moge die praktijk geschikt zijn, zegt de Schrijver; voor de atonische bewoners van Oostindië en den stompen en slappen Javaan is zij zeker niet berekend. De hoofdstellingen van de leer des Franschen Hervormers toepassende op de ziekten van Java, leert hij op eene overtuigende wijze, hoe weinig de eersten met de laatsten overeenstemmen, en geeft daarbij de gevallen op, in welke plaatselijke ontlastingen door hirudines kunnen te stade komen. Betrekkelijk de habituéle diarrheën en passive bloedvloeijingen, merkt hij aan, dat dezelve op Java althans meermalen zonder de geringste sporen van ontsteking, of verhoogde werking der kleine bloedvaten, kunnen aanwezig zijn; dat in de eersten tonische, bittere, aromatieke en adstringerende geneesmiddelen de grootste diensten bewijzen; dat in de laatsten de sterkste adstringentia somtijds met het beste gevolg, zelfs in schier wanhopige gevallen, gebezigd worden; en merkt eindelijk nog op, dat het ligter is, krachten te ontnemen, dan te hergeven. ‘Het laatste,’ zegt hij, ‘mogen de aanhangers van het Broussainismus, welke onlangs op Java aangekomen zijn, wel behartigen; want de overgang van het ontstekingachtige tijdperk eener ziekte in zwakte en geheel verval van krachten geschiedt in Oostindië zoo

{==666==} {>>pagina-aanduiding<<}
onverwacht en plotseling, dat alsdan niets meer in staat is, de hand des doods te beteugelen.’
‘Welk uiteinde de kwik- en bloedwoede in Oostindië hebben zullen,’ aldus besluit hij zijn geschrift, ‘is ligtelijk te voorzien. De eerste heeft reeds haar tijdperk van grootste hevigheid doorloopen, zal weldra overgaan in het stadium decrementi, en waarschijnlijk, na verloop van 15 jaren, zooveel van hare besmettelijkheid verloren hebben, dat men het kwikgebruik in Oostindië weder tot deszelfs normale standpunt zal zien teruggebragt. De bloedwoede echter, alhoewel eerst korteling op Javaanschen grond aangeland, en nog in haar stadium prodromi zich bevindende, zal, naar alle gedachten, in Oostindië die hoogte niet bereiken, welke zij in Frankrijk bereikt heeft, aangezien de aanhoudend vochtig-heete dampkring en het Bataviasche moerasmiasma, als krachtdadige tegenvergiften, derzelver besmettelijkheid welhaast zullen dempen.’
Achter het werk heeft de Schrijver Acclimatisatietafels gevoegd, welke de diagnosis prognosis en therapie betreffen.
Wij wenschen dit werkje een groot vertier, en deszelfs Autheur tijd en lust, om zijne krachten ten nutte der wetenschap te blijven besteden!




Epistolae ineditae Caroli linnaei, cet. D.i. Onuitgegevene Brieven van C. Linnaeus, benevens een gedeelte der onuitgegevene Briefwisseling, vooral op de Kruidkunde betrekking hebbende, van J. Burman, N.L. Burman, Dillenius, Haller, Schmidel, J. Gesner, Oeder, Pallas, Vandelli en Thunberg, van de jaren 1736-1793; naar de eigenhandige Brieven uitgegeven door H.C. van Hall, Lid van het Koninklijk Instituut, en Professor der Kruid- en Landhuishoudkunde

{==667==} {>>pagina-aanduiding<<}
aan de Groningsche Hoogeschool. Te Groningen, bij W. van Boekeren. 1830. In gr. 8vo. Zonder het Voorberigt en den Inhoud, 268 bl. f 2-70.

Het is een verblijdend vernschijnsel, dat men in ons Vaderland thans meer wetenschappelijke werken dan vóór eenige jaren ziet in het licht geven, en dat het vooral der Natuurlijke Geschiedenis en Kruidkunde aan geene beoefenaars ontbreekt. De Hoogleeraar van hall heeft deze beoefenaars op nieuw aan zich verpligt, door het uitgeven van een' bundel brieven, die ons in een tijdvak verplaatsen, waarin de beoefening dezer wetenschappen in ons Vaderland bloeide, en die geschreven zijn door beroemde buitenlanders aan onze beroemde landgenooten j. en n.l. burman. Het grootste deel van dezen bundel behelst brieven van den grooten linnaeus, die gedurende zijn verblijf in Holland met j. burman bijzonder bekend was, aan dezen veel te danken had, en in later tijd den zoon, n.l. burman, bij zich te Upsal tot toehoorder had, aan wien hij den dank, dien hij zijnen vader verschuldigd was, door hulp en raad zocht te bewijzen. Deze brieven verkrijgen eene grootere waarde, doordien zij betrekking hebben tot een tijdperk, waarin de gronden gelegd zijn der hedendaagsche Kruidkunde; zij behelzen vele oordeelvellingen van linnaeus over toen uitgekomene werken, en opmerkingen over de planten der beide burmans, welke linnaeus onderzocht had. Hoe zeer niet alle brieven voor de wetenschap even belangrijk zijn, zoo doet het ons echter genoegen, dat de Heer van hall er geenen weggelaten heeft, want zij doen ons linnaeus naauwkeuriger kennen, dien wij, vooral in de brieven van lateren tijd, in négligé voor ons zien. De vurige en hartstogtelijke liefde voor zijne wetenschap, zijn helder en vaardig oordeel, zijne ongemeene werkzaamheid merken wij bij elke bladzijde op. Zie hier b.v. een' brief aan den vader, j.
burman, terwijl de zoon te Upsal was:

{==668==} {>>pagina-aanduiding<<}

‘Benefactori suo

j. burmanno

S. Pl. D.

c. linnaeus.
Valet filius optimus et pancratice vivit, semper tranquillo animo, honesto et sincero. Laetatur pratis nostratibus quotidie laborat nobiscum in omnibus partibus naturam spectantibus et promittit omnia, quae a juvene nobili proficisci possunt.
Ego somnio de plantis a te missis.
Dies quo adveniant erit mihi omnium vitae meae maxime festivus. Capensia tot! Indica tot! ipsissima Pisonis! o Bone Deus, quam magna! quam stupenda!
Vive diu felix!
Ups. 1760. d. 18 Julii.’
Dezelfde hartstogtelijke toon heerscht dikwerf in 's mans oordeelvellingen, zoo als b.v. over de methode van adanson: ‘Vidi Adanssonii methodum naturalem, nec stultiorem unquam; ille lacerat genera naturalia. ...... Mutat omnia nomina in pejus; miror, nam iste sit sanus et sobrius.’
Onder de overige brieven zijn vooral die van pallas belangrijk. Zij zijn bijkans alle geschreven op zijne Siberische reize, en ontleenen daarvan eene eigenaardige kleur. Pallas zelf teekent naauwkeurig de plaatsen op, waaruit hij zijne brieven schreef, voegt er zelfs eens den afstand tot Petersburg bij, en schijnt in dit denkbeeld van verre verwijdering in eene onherbergzame streek behagen te scheppen. Daarbij is de stijl van pallas zeer goed, en heeft eenen meer antieken vorm dan die van linnaeus. Ziehier, tot voorbeeld, den aanvang van eenen brief aan den jongeren burman: ‘Quali me putas gaudio desideratissimas tuas litteras affecisse, e quibus perspicio veteranos in hospita mihi olim terra amicos et fautores adhuc de nobis, medios inter barbaros peregrinantibus, cogitare, et tertia fere parte totius terrac latitudinis diremtos diligere. Certe quo

{==669==} {>>pagina-aanduiding<<}
rariores jam nunc exterorum amicorum ad nos perferuntur epistolae, eo majori in pretio, imo gemmis au roque cariores nobis sunt. Habent enim et hoc in se divini meriti, ut nos, qui inter inhospitas et rudes gentes, ipsi quoque paulatim inculti et barbari efficimur, quasi e sopore suscitent et in priorem statum e languore animum revocent.’
Doch wij willen, in plaats van meer af te schrijven, deze verzameling liever aan alle beoefenaars der Natuurlijke Geschiedenis en Kruidkunde aanbevelen. Eene alphabetische lijst der geslachten, waarvan in deze brieven melding is gemaakt, brengt niet weinig bij, om het werk nuttiger en gemakkelijker in het gebruik te doen zijn.




Register der Wetten en Besluiten, betrekkelijk het openbaar Bestuur in de Nederlanden, sedert de herstelde orde van zaken in 1813, tot en met het jaar 1827; door G. Luttenberg, Procureur bij de Regtbank van eersten aanleg, zitting houdende te Zwolle, en Commis (Commies) ter stedelijke Secretarij aldaar. Te Zwolle, bij H. As. zoon Doijer. 1829. In 4to. XII en 559 bl. f 10-: Buiten Inteek. f 12-:

De Schrijver dezes werks heeft, door zijnen moeijelijken, wij zouden haast zeggen verdrietelijken arbeid, alle ambtenaren en openbare personen wezenlijk aan zich verpligt. Het getal der sedert 1813 uitgekomene bijzondere wetten en besluiten is, gelijk de Schrijver, in zijn voorberigt, aanmerkt, verbazend groot; het Staatsblad bevat slechts een gedeelte daarvan; de overigen worden door middel van het Bijvoegsel op hetzelve en in de Nederlandsche Staatscourant bekend gemaakt. Geen sterveling is in staat, die duizend en eene wetten bij te houden; elk ambtenaar of openbaar persoon behoeft slechts ook die te kennen, welke tot zijnen post of tot zijn vak betrekking hebben; - maar ook hier

{==670==} {>>pagina-aanduiding<<}
levert het groote aantal geene geringe moeijelijkheid op; en wij mogen ons dus verblijden, een werk te bezitten, dat tot leiddraad in dezen doolhof kan verstrekken.
De Schrijver heeft zijn werk in 123 titels verdeeld, stelselmatig en chronologisch inhoudende de onderscheidene wetten en besluiten, rakende elk deel des openbaren bestuurs. Deze rangschikking heeft voorzeker den arbeid moeijelijker en op zichzelven verdienstelijker gemaakt; maar of het praktische nut daardoor is bevorderd geworden, moeten wij zeer betwijfelen, te meer daar er geene alphabetische orde gevolgd is. - Om nu eene wet of een besluit in dit Register na te slaan, moet men beginnen bij zichzelven te bepalen, tot welken tak des openbaren bestuurs deze verordening behoort; en heeft men nu het ongeluk van niet in den geest des Schrijvers die rangschikking te maken, dan kan men menige bladzijde omslaan, alvorens het bedoelde onderwerp te vinden. Zoo staat b.v. het besluit, houdende verbod om rundvee uit Frankrijk in te voeren, in den titel van algemeene policie, veiligheid en openbare orde; dit is nu, zoo men wil, kostelijk en goed, hoe zeer de indeeling juister zou zijn, indien hier de rede van dolle ossen was; maar wij zetten het evenwel, om niet eens van een' vetweider te spreken, den stelselmatigsten kop, om hier dadelijk eenstemmig met den Schrijver te rangschikken. Dit gebrek is wel eenigzins door een alphabetisch register, aan het einde des boeks geplaatst, verholpen; maar waarom de chronologische orde, in dit werk, niet ter zijde gesteld, en alles alphabetisch behandeld? - Ook had, onzes bedunkens, de opgave der titels van de aangenomene en nu in te voeren Wetboeken kunnen achterwege blijven; het korte nut daarvan kan, tegen de daardoor veroorzaakte meerdere kostbaarheid en omslagtigheid des werks, niet opwegen.
Overigens wenschen wij den Schrijver, die allen lof verdient, van harte geluk met zijne welvolbragte taak; doch hopen tevens, in het belang van staat en schatkist, dat het openbare bestuur, in al deszelfs deelen

{==671==} {>>pagina-aanduiding<<}
en onderdeelen, zoodanig vereenvoudigd moge worden, dat er jaren toe noodig zullen zijn, om weder zulk eer dik Register van bijzondere wetten en besluiten te leveren!




Essai sur l'Histoire de la Littérature Neerlandaise, par J. de 's Gravenweert, Chevalier de l'Ordre Royal du Lion Belgique, Membre de l'Institut des Pays-Bas, etc. Amsterdam, S. Delachaux. 1830. 8vo. 231 pag. f 2-80.

De Vertaler van homerus, door warme vaderlandsliefde bezield, tracht hier onze zoo miskende, of liever door onkunde verachte Letterkunde, in de taal, die door de geheele beschaafde wereld verstaan wordt, aan Europa bekend te maken. Verscheidene proeven zijn daartoe in den jongsten tijd genomen. De Heer bowring heeft, in twee werkjes, onze beste Dichters trachten te kenschetsen en in de Engelsche taal over te brengen; de Duitsche Krijgsman in onze dienst, von eichstorff, heeft hetzelfde nopens verscheidene onzer Dichters, vooral feith en kinker, in de zijne ondernomen; de Heeren wurth, raoul en clavareau hebben het in de Fransche taal beproefd, de eerste in proza, de beide anderen in verzen. In het Théâtre Etranger te Parijs zijn zelfs eenige Hollandsche stukken vertaald. Door deze allen is echter, wurth eenigermate uitgezonderd, geen geleidelijk overzigt van onze letterkundige schatten gegeven (want het schetsje van bowring, zijn tweede stukje, is toch al zeer mager, en hier en daar zelfs onbillijk). De Heer van 's gravenweert, als Hollander meer dan alle die vreemdelingen van de eigenlijke kracht en geest onzer Letterkunde doordrongen, heeft de zware taak op zich genomen, om de Franschen daarmede bekend te maken. Wij vernemen, dat hij het oogmerk had, zulks eerst in Frank-
{==672==} {>>pagina-aanduiding<<}
rijks Hoofdstad zelve uit te geven; doch eene ons onbekende oorzaak heeft hem daarvan doen afzien, en in de schoone dagen van rust en vrede, die nog in de eerste helft van dit jaar voortduurden, kon hij verzekerd zijn, dat de gemakkelijke en spoedige gemeenschap
tusschen Amsterdam en Parijs weinig onderscheid in de plaats der uitgave zou maken, ter bereiking van zijn doel, de bekendmaking onzer letterschatten aan de Hoofdstad van Frankrijk. Maar, helaas! die gelukkige tijd is geweest. De booze geest der omwentelingen heeft andermaal zijnen hoofdzetel in Frankrijks Hoofdstad gevestigd, en van daar met zijn' vergiftigen adem het nog onlangs zoo gelukkige Nederland verpest. Nog geene drie maanden zijn er verloopen, en reeds mogen wij met den beroemden van wijn uitroepen: ‘Zij zijn er geweest, helaas! die zachte tijden van stilte en rust, die kweeksaizoenen van kunst en wetenschap, in welke de naarstige hand van letterminnende vrienden zich leenen konde ter nasporing en ontdekking van overblijfselen der vroegere Eeuwen in naburige gewesten. Zij zijn er geweest (*),’ en (mogen wij er bijvoegen) zijn andermaal vervangen door den tuimelgeest der losbandigheid, van burgertwist, van jammerlijke staatkundige geschillen en oorlogsrumoer! Te Parijs zal men zich nu wel meer bekommeren om te weten, of de Maatschappij tegen den onvoorzigtig losgelatenen arm van het graauw zal kunnen in stand blijven, dan, onder de olijvenschaduw des vredes en eener wettig gevestigde Regering, de Letterkunde ook van naburige volken te beoefenen, gelijk men zoo gelukkig begonnen was, en waarvan ook de Schrijver in zijne inleiding spreekt; een tijd, nog zoo nabij, en die reeds eene Eeuw achter ons schijnt te liggen. Men vergeve ons deze uitweiding, die echter niet geheel vreemd is aan ons onderwerp. Immers, wanneer deze proeve in Frankrijk niet zóó ontvangen wordt, als de Schrijver regt had te hopen, zoo moet men zulks niet aan den bekwamen vervaardiger, maar aan den
ongelukkigen tijd der

{==673==} {>>pagina-aanduiding<<}
uitgave wijten, dien niemand voorzien kon. Doch wenden wij ons tot het stuk zelve.
Daar Frankrijk blijkbaar thans veel meer oplettendheid, dan immer te voren, aan den letterkundigen arbeid zijner naburen toewijdt, zoo meent de Schrijver, dat thans de tijd gekomen is, hetzelve ook met de Letterkunde zijner naburen, de Nederlanders, bekend te maken. Hij begint van de vroegste tijden af, van maerlant en melis stoke in de dertiende en veertiende Eeuw. Het eerste Hoofdstuk loopt over den oorsprong der Nederlandsche taal; het tweede bevat de letterkundige geschiedenis van de dertiende tot de zeventiende Eeuw; het derde de roemrijke zeventiende, het vierde de achttiende en het begin der negentiende Eeuw. Hetgeen hier gezegd wordt, is natuurlijk aan alle Nederlandsche letterminnaars bekend; het werd ook voor hen niet geschreven, en wij behoeven ons dus niet op te houden met eene schets van dit boek op te hangen. Wij zullen dus slechts in 't kort ons oordeel daarover bescheidenlijk mededeelen.
De Fransche taal en stijl, in dit geval bijna de hoofdzaak, komt ons voor een' Hollander uitstekend goed voor. Het is waar, die vernuftige slagen, die fijne wendingen en verrassende tegenstellingen, die den stijl der beste Fransche Prozaschrijvers kenschetsen, zal men hier niet altijd, zelfs niet dikwijls, vinden; de destige en bedaarde Hollander verloochent zich ook in dit stukje niet; maar de taal is zuiver, echt Fransch, en zal, naar 't ons voorkomt, met genoegen gelezen worden. Drie aanmerkingen zijn ons echter daarop voorgekomen. Vooreerst is ons het behoud der Hollandsche eigennamen, zonder die eenen Franschen vorm te geven, min raadzaam voorgekomen. De Franschen zijn nu eenmaal zoo: alles, wat hunne oogen en ooren stuit, is bij hen barbaarsch. Wij herinneren ons, vóór vele jaren, in het Journal des Dèbats eens gelezen te hebben, dat valckenaer en siegenbeek onmogelijk goede Schrijvers konden zijn, omdat hunne namen er zoo ijselijk barbaarsch uitzagen! Wie herinnett zich niet de jammerklagt van boileau over de Hollandsche steden- en menschennamen, die hem het schrikkelijk onregt deden, van zijnen Koning niet naar waarde te kunnen bezingen; weshalve hij om die reden wenschte, dat Frankrijk wat digter bij Griekenland, wat gelegener tot deszelfs verovering, en naar evenredigheid ver van Neêrland mogt liggen? (Wat Hollander zal in dezen wensch niet van

{==674==} {>>pagina-aanduiding<<}
ganscher harte instemmen?) Nu is het echter te vreezen, dat het gezigt van namen als dirk volkertsz., pieter cornelisz., willem, jacobus, johan, enz. den Franschen zal doen denken, dat wij nog zoo ver ten achtere zijn, van voornamen te hebben, die van alle andere Christenmenschen verschillen! Men kan in zulk een geval niet te omzigtig zijn: bij de beoordeeling eener nieuwe Letterkunde kan het geringste voor-oordeel tegen dezelve nadeelig werken. Daarenboven blijft zich de Schrijver niet gelijk, daar hij ook somtijds b.v. pieter in pierre vertaalt.
Onze tweede aanmerking geldt minder de taal, dan de zaken. Het is de gedurige loftuiting, de herhaling van het woord klassiek, ook van Schrijvers van den tweeden rang gebezigd, de opmerking, dat die schriften in de Bibliotheken gebleven zijn, enz. Wanneer men zoo inschikkelijk is in zijne eigene zaak, (en dit is toch hier meer of min het geval) zoo boezemt men wantrouwen in. Wel degelijk had hier behooren gezegd te worden, dat spiegel thans bijna niet meer te lezen is; dat bilderdijk van 's mans leerdicht geene nieuwe uitgave (nouvelle édition), maar eene geheele omwerking heeft moeten bewerkstelligen, om het verstaanbaar te maken; dat hooft's minnedichten hier en daar niet zonder wansmaak, zijne treurspelen nog in den stijl der Rederijkers met zinnebeeldige personaadjen zijn, en men had tusschen zijne brieven en die van balzac en voiture eene belangrijke vergelijking kunnen maken. Van samuel coster had men niet behooren te zeggen: il donna des tragédies, toutes Grecques de forme et d'action, et étincelantes de beautes. Wat moet een Franschman, zoo hij bij geval iets van onze taal leert, na zulk eene lofspraak wel van coster verwachten? Hoe deerlijk zou hij zich te leur gesteld zien! Men zou dan verzen van cats (welk Artikel voor het overige uitstekend wèl geschreven, en zelfs hier en daar echt welsprekend is) niet majestueux genoemd hebben; een epitheton van dien aard kan van den Dichter een verkeerd denkbeeld geven. Vóór ruim eene halve Eeuw mogt het nog waar zijn, dat cats in bijna alle Hollandsche
huisgezinnen dagelijks, zoo 's morgens als 's avonds, gelezen werd; maar thans! Van vondel kan men niet zeggen: toujours à la hauteur du sujet, il n'en descend jamais; zelfs al wilde men dit, gelijk de zamenhang schijnt te vereischen, van de reijen zijner Treurspelen opvatten. Voorts verkeeren

{==675==} {>>pagina-aanduiding<<}
vele Dichters uit de achttiende Eeuw in hetzelfde geval; dat zij te zeer worden opgevijzeld. Aan den anderen kant komt het ons, bij zoo veel toegevendheid, zonderling voor, dat helmers zoo gestreng wordt behandeld. Na de Ode aan Bonaparte en het gedicht aan de Vrijheid te hebben vermeld, zegt de Schrijver: Certes, à moins de vouloir proclamer oeuvre de génie tout ce que l'on publie, ces productions, dans une littérature aussi riche que la littérature hollandaise, ne devaient pas valoir à leur auteur l'encens que ses amis lui prodiguaient, car plusieurs de ses contemporains, et surtout ses devanciers, avaient mieux fait. Het kan zijn; maar wij voor ons zouden gaarne een paar dozijn gewone bundels uit de achttiende Eeuw geven voor een paar gedichten zoo als de Bemoediging, James Cook, aan Bonaparte, de Vrijheid, en zelfs (met weglating van een paar coupletten) de Dichter. Helmers had, ja, gebreken, zelfs, zoo men wil, grove gebreken; maar wie had die grover dan shakespeare, en wie was toch grooter Dichter dan hij? Verkeert vondel niet in hetzelfde geval? Zijn sommige zijner stukken wel zonder walging te lezen? En toch - wie sleept meer weg, wie verheft den geest meer? Wij vragen aan allen, die helmers gelezen hebben, of dit bij hen ook niet het geval was bij zijne beste gewrochten. Tot dezen rekenen wij echter liever eenige zijner lierzangen, dan de Hollandsche Natie, die, bij al het krachtige en wegslepende van sommige gedeelten, te gerekt is, te veel uitroepingen en herhalingen bevat. Wij zouden dus niet zeggen:
ce poëme est le vrai titre de l'auteur à la renommée littéraire.
Eene derde aanmerking geldt de geheele inrigting van dit stukje. Zoo als het hier ligt, moet de uitheemsche Lezer, die geen Nederlandsch verstaat, den Schrijver op zijn woord gelooven, wat hij van de verdiensten en de voortreffelijkheid der Schrijvers, waarvan hij spreekt, zegt. Wij gevoelen volkomen de moeijelijkheid van proeven en uittreksels. Vooreerst is eene dichterlijke overbrenging in het Fransch bezwaarlijk voor een' vreemdeling; ten andere is de aard der beide talen zoo verschillend, dat eene bevallige navolging, zoo als de Franschen die zouden verlangen, het eigenlijk Hollandsche, het kenmerkende, moet doen verloren gaan. Eene vertaling in proza kan mede het echt poëtische niet geheel wedergeven. Nogtans zouden wij wel gewenscht hebben, eenige uitstekende kortere voortbrengselen der Neder-
{==676==} {>>pagina-aanduiding<<}
landsche Muze, op het voetspoor van wurth, in ongebonden stijl vertaald te zien; waarbij enkele navolgingen in verzen hadden kunnen gevoegd worden, zoo als in den genoemden bundel van den Luxemburger Geleerde. Wat de voortbrengselen onzer welsprekendheid en onze prozaschriften in 't algemeen aangaat, valt de bedenking geheel weg. Immers, nu zal de vreemdeling dadelijk zeggen, dat alle die loftuitingen der Nederlandsche, der Hollandsche Letterkunde, door eenen Hollander, het voortbrengsel zijn eener wel loffelijke, maar eenzijdige vaderlandsliefde; en dit moet hier te meer het geval zijn, naarmate men zachter en inschikkelijker is in de beoordeeling der behandelde stukken. ‘Zou de kritiek (zal de vreemdeling zeggen) dan waarlijk zoo weinig te berispen en zoo veel te bewonderen hebben? Het kan zijn; maar wij zouden zulks gaarne door proeven gestaafd zien, eer wij die beoordeeling aan iets anders
dan nationale eigenliefde kunnen toeschrijven.’ En gewis, de oogst is zoo rijk, dat eenige proeven, bevallig en krachtig in schoon Fransch proza vertaald, hare werking bijna niet kunnen missen.
Al het gestelde moet echter geenszins dienen, om den verdienstelijken arbeid des Heeren van 's gravenweert in eenig opzigt in een ongunstig daglicht te stellen. Zijn ijver voor de vaderlandsche Letterkunde is ten hoogste loffelijk. Wij bewonderen de bekwaamheid, waarmede hij in het Fransch de pen voert. Zoo wij in een en ander opzigt verschillen van zijne wijze van zien, geven wij ons oordeel niet voor onfeilbaar uit, maar vestigen op die punten slechts de aandacht onzer Lezeren, ten einde hun oordeel daarover te vellen; gelijk wij, ons niet tot regters in eigene zaak willende opwerpen, zulks mede doen, ten aanzien van 's mans magtspreukige uitspraak omtrent ons Tijdschrift. Wij durven ons niet vleijen, dat deze onze beoordeeling den Schrijver zoo spoedig onder de oogen zal komen, daar hij in den aanvang van dezen zomer eene verre reis ondernomen heeft, van waar terugkeerende hij het Vaderland niet meer in denzelfden toestand zal vinden als vóór zijn vertrek, wanneer hij in zijne Opdragt aan den Koning van de Bataven en Belgen sprak, als van Volken, onder dezelfde wetten, onder één' vaderlijken schepter vereenigd. Maar, wat er van de rampen onzes tijds ook worde, uit den tegenwoordigen nood zal een vernieuwd, een

{==677==} {>>pagina-aanduiding<<}
verjongd Vaderland, met echte Nationaliteit, zonder vreemde aanhangselen, te voorschijn komen. Dit zal wel algemeen ook voor de vaderlandsche letteren, voor den echt oud-Hollandschen geest, en verachting van die Fransche navolgingszucht, welke bij onze thans afgescheurde naburen zoo veel kwaads gesticht heeft, geenszins nadeelig zijn. Moge dan de nakomelingschap, in eene volgende Eeuw, aan eenen tweeden van 's gravenweert uime stof, ter vermelding van uitstekende Nederlandsche Dichters en Prozaschrijvers gedurende de geheele negentiende Eeuw, opleveren!





Feestviering bij de ontsluijering van het Standbeeld van Jacob Cats, Ridder, Raadpensionaris van Holland, opgerigt te Brouwershaven, den 11 Dec. 1829. Uitgegeven door het Bestuur van het Dep. Schouwen der Maatschappij: Tot Nut van 't Algemeen. Met eene Afbeelding. Te Amsterdam, bij de Gebr. Diederichs. 1830. In gr. 8vo. IV en 17 bl. f :-80.

Men behoeft in Nederland niet langer te vragen: Waar staat het Standbeeld van Vader cats? In zijne geboortestad Brouwershaven werd hem, door de zorgen van het Bestuur van het aldaar gevestigd Departement der Maatschappij Tot Nut van 't Algemeen, uit vrijwillige bijdragen, op het Marktveld, het welverdiend Gedenkteeken opgerigt, 't welk op den 11 December des afgeloopen jaars op eene plegtige wijze is ingewijd. Het aangekondigde geschrift bevat eerst, in een Voorberigt, het verhaal dier plegtigheid; vervolgens de Feestrede, op den morgen van dien dag in de kerk uitgesproken door den Weleerw. Heer n.e. ernst vetten, Predikant te Renesse en Noordwelle, daartoe door het Bestuur van gemeld Departement uitgenoodigd; en eindelijk de Feestzangen, welke de Redevoering voorafgingen, afwisselden en besloten.
Uit het kort, maar fraai gesteld Voorberigt nemen wij het volgende over: ‘Door ruime geldelijke bijdragen werd de Commissie in staat gesteld, de vervaardiging van het Standbeeld op te dragen aan den Heer p. parmentier, Beeldhouwer te Gent. De schoone uitvoering heeft daarna deze keuze gebillijkt. Het Standbeeld is vervaardigd

{==678==} {>>pagina-aanduiding<<}
van eenen duurzamen witten steen, bekend onder den naam van pierre de Rochefort, hoog vier ellen tweeëndertig duim, de pedestal medegerekend, die van Escoscijnschen steen gemaakt is, waarin aan de vier zijden deze inscriptiën gebeiteld zijn:
Ter Nagedachtenis Van Jacob Cats.

Geboren Te Brouwershaven 1577.

Overleden Te 's Gravenhage 1660.

Is Dit Standbeeld In 1829 Opgerigt.’
De Feestrede schetst ons de verdiensten van cats als Mensch, en meer bijzonder als Dichter. Zij is in eenen warmen en hartelijken toon vervat. Vooral wordt het echt godsdienstig en zedelijk karakter, zoo van cats zelven als van zijne Gedichten, in een schoon en waar daglicht gesteld. De Redenaar had voorzeker met eigenaardige zwarigheden te worstelen, waarvan geene der minste waren, dat er over cats zoo veel te zeggen valt en reeds zoo veel en zoo veel schoons gezegd is. Het kort bestek eener Redevoering liet hier geene eigenlijk volledige behandeling toe; en, na al hetgeen door de bosch, feith, siegenbeek, de vries, van kampen en anderen over de dichterlijke verdiensten van cats geschreven is, viel het moeijelijk, iets nieuws van hem te zeggen. Men verwachte dan ook noch het een noch het ander in de weinige bladzijden, die aan het onderwerp gewijd zijn. Niettemin, als Feestrede beschouwd, lazen wij het stuk met genoegen. Kan hetzelve al geene aanspraak maken op eenen schitterenden stijl, op heerlijke en wegslepende denkbeelden, men zal, het doel in het oog houdende, waartoe hetzelve bestemd was, gaarne toestemmen, dat de Eerw. vetten zijne taak op eene gepaste en loffelijke wijze heeft vervuld.
De Feestzangen, door den Heer h.w. laurentius vervaardigd en uit slechts weinige coupletten bestaande, voldeden ons bij uitnemendheid, om derzelver edele eenvoudigheid.
Eene fraaije gravure, voorstellende het Standbeeld van cats, versiert dit werkje, 't welk wij aan alle vereerders van dezen grooten Nederlander aanbevelen.





{==679==} {>>pagina-aanduiding<<}

Inleiding tot de ware Wijsheid, naar het Latijn van J.L. Vives. Te Leyden, bij de Wed. D. du Saar. 1829. In kl. 8vo. 79 Bl. f :-60.

De geleerde joannes ludovicus vives, een Spanjaard van geboorte, doch die als Hoogleeraar te Leuven en als Leermeester van karel den V een goed deel van zijn leven hier te lande gesleten heeft, alwaar hij ook in 1541 overleden is, schreef, onder vele andere werken (welke gezamenlijk te Bazel in twee folio deelen uitgegeven zijn), deze Inleiding tot de ware Wijsheid. Ruim honderdvijftig jaren later werd dit werkje in de Nederlandsche taal overgebragt. ‘Wij hebben, (zegt het Voorberigt van dezen nieuwen druk) bij gebrek van 't oorspronkelijke Latijn, de oude vertaling ten grondslag gelegd, en dezelve, zoo door weglating, als door bekorting of verschikking, naar ons beste inzien, naar de behoeften des tijds en der taal gewijzigd, waar zulks noodig en nuttig scheen.’
Het werkje is in 14 Hoofdstukken afgedeeld, welke gezamenlijk een vierhonderdtal zedelessen, spreuken, leefregels en opmerkingen inhouden. Er is, naar ons oordeel, veel goeds in; maar ook veel, 't welk, in onze dagen althans, gemakkelijk kon gemist worden. De Latijnsche kleur, die er sterk, ja te sterk in doorstraalt, geeft aan den stijl iets stijfs en onnatuurlijks. Voor een meesterstuk houden wij het boeksken evenmin, als wij er de groote praktische nuttigheid voor onzen tijd van inzien. Wij kunnen ons echter in 't algemeen vereenigen met hetgeen in het slot van het Voorberigt gezegd wordt, ‘dat het den Schrijver in een beminnelijk daglicht plaatst, en, den verstandigen en zachtmoedigen geest van zijn' beroemden tijdgenoot erasmus ademende, ook nu nog waardig is om gelezen en betracht te worden;’ ofschoon wij hierbij tevens moeten opmerken, dat, daar wij niet weten, wat de eerste Vertaler en de nieuwe Uitgever er zoo al uitgelaten hebben, het thans geenen maatstaf oplevert, om de geheele denkwijze van den Schrijver met juistheid te kennen en te beoordeelen.


{==680==} {>>pagina-aanduiding<<}

Het Reisje naar Gelderland, of de vervulling van Herman's wenschen. Uitgegeven ten behoeve der Noodlijdenden van Maas en Waal. Te Nijmegen, bij J.F. Thieme. 1830. In gr. 12mo. 164 Bl. f 1-:

Dit werkje beveelt zich in velerlei opzigt aan. De edelmoedige bedoeling van schrijfster en uitgever, de belangrijke inhoud, de bevallige vorm, het schoone uiterlijke, de geringe prijs (slechts een gulden voor elf vellen druks; bij de aankondiging werden niet meer dan zes à zeven vellen voor dien prijs beloofd) maken het boekje de uitgebreidste deelneming overwaardig. Het doel: ‘leniging van ramp en smart, vermindering van jammer en ellende, vooral in de districten van Maas en Waal in Gelderland,’ werd in het begin dezes jaars aan ‘Neêrlands menschlievende inwoners’ aangekondigd en door omtrent vijfduizend inteekenaren toegejuicht. Rec., een van dezen, menigmaal teleurgesteld in zijne verwachting van werken, bij inteekening uitgegeven, werd bij de lezing van het onderhavige zoo aangenaam verrast, dat hij zich gedrongen gevoelt tot eene openlijke dankbetuiging aan de hem geheel onbekende schrijfster. Het is haar wèl gelukt, den gewigtigen inhoud in een' behagelijken vorm, dien van een romantisch tafereel, te kleeden.
Twee vrienden M. en B., vaders, deze van eene dochter Elize, gene van eenen zoon Herman en eene dochter Johanna, hebben steeds gewenscht, dat de beide eerstgenoemden eenmaal liefde voor elkander opvatten mogten. Zij willen evenwel geenen invloed, die naar dwang gelijken konde, op deze teedere zaak oefenen, en hebben tot nu toe de kinderen vreemd van elkander, en zelfs (dit luidt wel wat vreemd) onkundig van hunne vriendschap gehouden. M. woont in Holland, en doet met Herman en Johanna een reisje door het land van Maas en Waal, om den ongelukkigen toestand van hetzelve in oogenschouw te nemen, en weldadigheid aan de hulpbehoevenden te bewijzen. Zij bezoeken Wamel, Druten, Dreumel, Alphen, Maasbommel, Appeltern, Altforst, Horssen, Batenburg, Leur, Ravestein, Hernen, Berghaven, Deest, Afferden, Puiflik. Van hier rijden zij, zonder dat de Heer M. zijne voornemens openbaart, naar Nijmegen, de woonplaats van zijnen vriend B.

{==681==} {>>pagina-aanduiding<<}
De eerste, schijnbaar toevallige, maar door de beide vaders beschikte, ontmoeting van Herman en Elize is op het Valkhof, en heeft aanvankelijk een' gewenschten uitslag. De jongeling ziet plotseling in dit meisje het ideaal verwezenlijkt, dat hem, vóór de reize, in eenen droom verschenen is, en sedert voor den geest zweeft. Ook Elize, hoewel nog treurende over het verlies van eene hartelijk beminde moeder, beschouwt den jongeling niet zonder welgevallen. Tot Herman's onuitsprekelijke vreugde, treffen zij den volgenden dag elkander aan op Angerestein, bij Arnhem. Hier schijnen de vaders kennis te maken, en gedurende eenige dagen doet men gezamenlijk wandelingen in de omstreken der stad. Naderhand komt men voor de derde maal, en wederom als bij toeval, te Beek bijeen. Op den Tonnenberg geschiedt de liefdesverklaring van Herman, die Elize wel nog niet aanneemt, maar toch ook niet afwijst. Eindelijk vergt en verkrijgt het meisje de belofte van haren aanbidder, van niet te zullen wederkeeren dan na een jaar tijdsverloop; en het afscheid heeft plaats op hetzelfde plekje, waaraan de gelieven de eerste kennismaking te danken hadden.
Men zoude hier te vergeefs eene ingewikkelde geschiedenis en elkander kruisende omstandigheden zoeken. De schrijfster wilde niet een' eigenlijk gezegden roman leveren. Zij gaf een romantisch verhaal van een reistogtje en van ontmoetingen, die eene eenvoudige ontknooping toelaten. Doch daarbij bepaalde zij zich niet. Haar doel was, zaden van godsvrucht en zedelijkheid te planten in de harten van hen, die het reisje naar Gelderland lezen zouden, en dezen tevens eene even nuttige als aangename bezigheid te verschaffen; en hierin is zij bij uitnemendheid geslaagd. Opwekkingen tot weldadigheid (in het eerste gedeelte van het werkje), tot eerbiedige berusting in de wegen der Voorzienigheid (bladz. 35), tot vertrouwen op de bijzondere leiding van God (bladz. 85) en bestrijding van bijgeloovige begrippen (bladz. 8 en 79) vervangen hier en daar de welgelukte beschrijvingen van schoone natuurtooneelen en beroemde lusthoven in Gelderland (het Valkhof en Belvedere te Nijmegen, bladz. 38; Angerestein, 57; Klarenbeek, 67; de Oorsprong, 71; de Hemelsche Berg, 80; Hulkestein en de Klingelbeek, 83; Rozendaal, 92; de Koningsberg, 101; de Tonnenberg, 102; Billioen, 115; Beekhuizen, 116; Sonsbeek, 124; Beek, 132; het Elyzesche Dal en de Ra-
{==682==} {>>pagina-aanduiding<<}
vensberg, 135; het Spijker, 148; Berg en Daal, 150; de Duivelsberg, 154; Ubbergen, 158), statistieke bijzonderheden (bladz. 19), schilderingen van het treurige lot der bewoners van Maas en Waal (bladz. 12, 15, 18, 21, 23, 26, 28), geschied- en oudheidkundige herinneringen (bladz. 33, 52, 60, 70, 144), noodlottige voorvallen (bladz. 29, 72) en plaatselijke merkwaardigheden (bladz. 53, 68). Toepasselijke dichtregelen, uit onze geliefdste zangers gekozen, dragen niet weinig bij tot verlevendiging van het verhaal.
Ziedaar eene rijke afwisseling van belangwekkende zaken, die in een' vloeijenden en aangenamen stijl voorgedragen worden. Misschien voldoet het karakter van Herman niet aan alle lezers, en bejammeren sommigen, dat geene opzettelijke teregtwijzingen van vader M. een' gewenschten tegenhanger opleveren tegen het mijmeren en sentimentele dweepen van den jongeling. De overige karakters zijn lief. Elize is een engelachtig meisje, wier klagten over het verlies van eene zorgende moeder eenen weerklank vinden in het hart van elk, die eenen beminden vader of eene geliefde moeder beweent. Het geheele verhaal is in een' liefelijk zachten toon geschreven, en draagt den stempel van het weemoedige hart, waaruit het voortgevloeid is. De schrijfster, bekend, blijkens het voorberigt, aan sommigen, tot het getal van welken Rec. wenschte te behooren, schijnt zeer ongelukkig. Zij noemt hare dierbare betrekkingen ‘nog veel meer hulpbehoevend dan die van Maas en Waal;’ een beminnelijk voordochtertje van haren echtgenoot is haar van het hart gerukt, en nieuwe zielesmart werd haar door diegenen aangedaan, welke hadden kunnen medewerken, om haar op te beuren en vreugde te verschaffen Voorwaar drie omstandigheden, zoo bezwarend, dat zij menig ander zouden verhinderen de pen te voeren, en meer dan toereikend, om de levendigste belangstelling in deze edelmoedige en bekwame onbekende te doen geboren worden. Dank zij haar voor den loffelijk volbragten arbeid; dank ook den ijverigen en menschlievenden uitgever, die de ongelukkige bewoners van het deerlijk geteisterde land tusschen Maas en Waal eene zoo krachtdadige ondersteuning bezorgd heeft!


{==683==} {>>pagina-aanduiding<<}

Anecdotes uit het Leven van den Russischen Veldmaarschalk Suwaroff. Uit het Russisch van den Staatsraad Fuchs naar de Hoogduitsche vertaling overgebragt. Te Haarlem, bij de Wed. A. Loosjes, Pz. 1829. In gr. 8vo. 256 Bl. f 2-50.

Deze Anecdoten verschijnen wel wat laat, maar zullen toch velen welkom zijn. Suwaroff (anderen schrijven suwarow) was een zonderling mensch, en scheen het er steeds op toe te leggen, om als zoodanig zich te vertoonen. Wat in het Mengelwerk van No. XII der Letteroeff. voor dit loopende jaar uit een Fransch werk was overgenomen, komt grootendeels met den inhoud dezes boeks overeen, en wordt alzoo door eenen ooggetuige bevestigd. Alleen is er dit onderscheid, dat zijne Excell., de Russisch-Keiz. Staatsraad, Ridder george van fuchs, die den koenen krijgsman op deszelfs stoute togten vergezelde, zich doet kennen als een dweepend bewonderaar van den zonderlingen man, en zelfs zijne wreedheden poogt te vergoelijken. Dat suwaroff, eenmaal het vertrouwen des legers hebbende, juist door het ongewone en soms belagchelijke van zijn gedrag de zijnen te meer aan zich boeide, is geenszins te verwonderen. Zijn karakter zoude bezwaarlijk naar waarheid te schetsen zijn. Ook heeft de Schrijver dit niet willen doen, maar onder den naam van Anecdoten eenige bijdragen mededeelen, waaruit men zijnen held eenigermate kan leeren kennen. Met opzet schrijven wij: eenigermate; want veel tegenstrijdigs scheen er in dien Rus vereenigd te zijn. Soms meenden wij heldengrootheid in hem te zien; en dan weder was het, alsof hij kinderachtig klein zich vertoonde. Suwaroff had buiten twijfel groote, en ook goede, hoedanigheden, - een' snellen blik, onverschrokken moed, dapperheid, die aan roekeloosheid grensde, en meermalen zekere meewarigheid des harten; hij was een buitengewoon mensch, maar een mensch, tot wien men zich niet voelt aangetrokken door innige hoogachting. Wij kunnen het beloop van den inhoud des boeks niet opgeven, doch durven wel verzekeren, dat
de lezer iets meer, dan Anecdoten, in den gewonen zin des woords, mag verwachten. Hier en daar vindt men treffende aanmerkingen. Wij

{==684==} {>>pagina-aanduiding<<}
schrijven, tot eene proeve, het volgende af: De Generaal kreuz zeide tot suwaroff: ‘Ik verwonder er mij over, hoe gij een geheel leger als het ware weet te électriseren.’ ‘Eene kleinigheid, was het antwoord. Vergeet nooit, dat gij een mensch zijt, en dat uwe onderhoorigen even zeer menschen en uwe broeders zijn. Bemin uwe soldaten, en zij zullen u beminnen. Zie daar het gansche geheim! Op deze wijze heb ik met een handvol krijgslieden gezegepraald over talrijke legers, waarin zich niet één regt krijgsman bevond.’ - Bij zekere gelegenheid verhaalde iemand, dat de Veldmaarschalk van scherer, toen hij als Opperbevelhebber de eerste maal bij het leger in Italië kwam, de hoofden der soldaten opgeheven (opgerigt), hunne hoeden regtgezet, en een' aan den uniform ontbrekenden knoop aangewezen had. Suwaroef zeide: ‘Nu ken ik hem eerst regt. Zulk een drilmeester heeft het veel te bezig, om er op te letten, als de vijand hem omringt en slaat.’ - Belangrijke wenken voor Heeren Officieren! De Staatsraad van fuchs roemt ook de godsdienstigheid van zijnen held. Op dit punt zouden wij nog al iets van hem verschillen, als hij geene betere bewijzen kan bijbrengen, dan dat suwaroff vóór zijnen dood biechtte en het Heilig Avondmaal ontving, of dat hij met vrolijk gelaat in het midden der zijnen komt, volgens gewoonte het Vader ons (Onze Vader, zegt men in het Hollandsch) met luider stem laat lezen, en dan na het eindigen des gebeds uitroept: ‘Wie niet Amen gezegd heeft, krijgt geen' brandewijn!’ Suwaroff wilde bijzonder zijn en
schitteren op zijne wijze. Hij had menschenbloed bij stroomen vergoten, en hij wilde geen diertje gedood hebben. De Majoor eckart sloeg zich met de hand tegen het voorhoofd, om eene vlieg te verjagen. ‘Dat God ons genadig zij! riep suwaroff verschrikt uit; hebt gij misschien het diertje gedood?’ - ‘Neen, antwoordde eckart, ik heb het slechts weggejaagd.’ - ‘Daarvoor dank ik u, vervolgde de Graaf; men moet geen arme diertjes dood maken. Zij zoeken slechts hun voedsel. Men vindt ook wel Veldmaarschalken, die vredelievend zijn; maar deze deugen volstrekt niets.’
Eene afbeelding van den zonderlingen man versiert het titelblad. De Vertaler heeft zich, over het geheel, van zijne taak wèl gekweten. De noot op bl. 128 enz. had, naar ons oordeel, wel mogen achterblijven. Zijne (zijn)

{==685==} {>>pagina-aanduiding<<}
Adjudant, is zeker eene druksout; schaften, op bl. 11, moet zijn schaffen.




Uitgelezene Verhalen uit den Decameron van Giovanni Boccaccio; een werk van vernuft en smaak. Uit het Italiaansch, door S.H. Weiland. II Deeltjes. Te 's Gravenhage, bij A. Kloots. 1829. In 12mo. XXIV en 252 bl. f 2-40.

Gaven wij, bij de voorloopige aankondiging in de nieuwspapieren van dit werkje, reeds, om toen vermelde redenen, onzen wensch te kennen, dat de keuze van deze Verhalen met eenige behoedzaamheid mogt geschieden, zoo moeten wij den Vertaler in dit opzigt regt laten wedervaren, en voorondersteld, dat er behoefte was, hetgeen wij voor ons zoo zeer niet gelooven, om den Nederlandschen lezer op nieuw op boccaccio opmerkzaam te maken, dan kunnen wij omtrent de keuze eene gunstige getuigenis geven, daar de Heer weiland in deze twee Deeltjes eenige der beste Verhalen uit dit klassiek werk in onze taal levert. Of echter het werk in andere opzigten niets te wenschen overlaat, is eene andere vraag, welke wij niet in ailen deele toestemmend kunnen beantwoorden. Heeft de Vertaler zijn werk bestemd voor den Geleerde? Wij hunnen dit niet denken; want de Decamerone is in alle levende talen, ook in de onze, meer dan eens vertaald. De Geleerde heeft dus, zonder juist gemeenzaam te zijn met de Italiaansche letterkunde, overvloedige gelegenheid tot bevrediging van zijne begeerte, om boccaccio te leeren kennen. Stellen wij ons dus den Lezer voor, die, ofschoon niet tot de eigenlijk gezegde Geleerden behoorende, echter prijs stelt, even zoo zeer op nuttig en belangrijk, als op aangenaam onderhoud, dan meenen wij, dat aan diens behoefte meer zou beantwoord zijn door eenig voorafgaand berigt over boccaccio, als Geleerde, Dichter, Staatsman en Reiziger, over zijn vaderland en leeftijd, over het nut, dat zijne Verhalen hebben gehad, om afkeer in te boezemen van de verregaande zedeloosheid en onkunde der toenmalige Geestelijken. Zulk een berigt toch plaatst deze Verhalen in het regte licht, en toont derzelver waarde, als zijnde voor het grootste gedeelte de treffend gelijkende afschildering der leef-
{==686==} {>>pagina-aanduiding<<}
wijze, zeden en denkwijze van zijne tijd- en landgenooten, de
Italianen in de veertiende eeuw. Maar van dit alles vinden wij hij deze vertaling niets. Ook zijn hier de Verhalen alleen vertaald, en de Inleidingen, die door den Schrijver voor dezelve geplaatst waren, om het doel zijner vertelling aan te toonen, meestal weggelaten, of door andere vervangen, die niet altijd het gemis der oorspronkelijken vergoeden. Zoo misten wij hier met spijt, uit den aanvang der Giornata prima, de beschrijving der pest te Florence in het jaar 1348, van welke boccaccio zelf ooggetuige was; eene beschrijving, welke, zoo wel wat de schoonheid van den stijl, als wat derzelver geschiedkundige waarde betreft, een der kostbaarste stukken is uit de Italiaansche letterkunde. Deze beschrijving had, even gelijk bij boccaccio zelv', zeer gevoegelijk als inleiding tot het geheele werk kunnen geplaatst worden. De novella van Ciappelletto da Prato wordt in het oorspronkelijke voorafgegaan door eene, hier achterwege gelatene, inleiding, die eene bijtende satire is op het inroepen van de voorspraak der Heiligen; eene satire, te merkwaardiger om den tijd, waarin zij geschreven is. De poging, om, in het vierde Verhaal van het eerste Deel, de uitdrukking: avendo forse riguardo al grave peso, enz. door eene andere meer kiesche te vervangen, doet de aardigheid der vertelling, van welken aard die dan ook moge zijn, verloren gaan. In zoo ver beperken wij dus onze goedkeuring der keuze van de geplaatste Verhalen, dat wij voor deze vertelling liever eene andere uit den aanwezigen voorraad hadden gewenscht. Over het algemeen hebben wij de vertaling getrouw bevonden. Tot een blijk, dat wij hier en daar de vertaling met het oorspronkelijke hebben vergeleken, willen wij over eene enkele plaats, die onze aandacht tot zich trok, eene aanmerking maken. - Iste Deeltje, bladz. 98, lezen wij: ‘Gij hebt ook de gewoonte, om ieder
jaar iets te geven aan die genen, welke in deze onze orde zijn ingewijd.’ Het oorspronkelijke heeft: ed oltr'a cïò solete pagare, e spezialmente quegli, che alla nostra compagnia scritti sono, quel poco debito, che; d.i. ‘en daarenboven zijt gij, en in het bijzonder zij, die in onze broederschap zijn ingeschreven, gewoon, om die kleine bijdrage, of schatting, te betalen, welke,’ enz. Compagnia is hier niet monnikenorde, maar eene maatschappelijke vereeniging van wereldsche personen

{==687==} {>>pagina-aanduiding<<}
tot het betalen van eene jaarlijksche bijdrage; hoedanige vereenigingen bij de Roomschgezinden, onder den naam van broederschappen ter eere van dezen of genen Heilige, nog bestaan. Door zulke compagnia worden in het oorspronkelijke niet bedoeld die genen, aan welke betaald moest worden, gelijk de Vertaler het doet voorkomen; maar, integendeel, zij waren het, welker debito, of jaarlijksche schatting, Frate Cipollo kwam invorderen.
Ziedaar onze aanmerkingen over den arbeid van den Heer weiland, welke wij te minder terughielden, omdat de Vertaler welligt nog meerdere Verhalen zal leveren, en wij gaarne zouden zien, dat de voortzetting van deze vertaling niet slechts lektuur verschafte tot vermaak, maar ook een nuttig onderhoud.
Den genen intusschen, wien andere bronnen ontbreken, en die echter gaarne iets van boccaccio wil leeren kennen, kunnen wij het werkje, als eene daartoe geschikte bijdrage, ook wegens de zuiverheid van den stijl en van de taal der overzetting, aanbevelen.

De Jezuit; een zedekundig Tafereel uit den aanvang der achttiende Eeuw. Naar het Hoogduitsch van C. Spindler. II Deelen. Te Haarlem, bij de Erven F. Bohn. 1829. In gr. 8vo. Te zamen 601 Bl. f 5-80.

Sedert de Jezuiten zich uit hunne schuilhoeken, waarin zij na den slag, hun in het laatst der vorige eeuw door de regtmatige wraak van Europa toegebragt, zich hadden verborgen, wederom vertoonen, heeft de droevige ondervinding den heilloozen invloed dezer beruchte maatschappij op nieuw bewezen. De diep gezonken toestand van Spanje, de gruwelen in Portugal, het te dezer dagen gestorte bloed in Parijs zijn allen even zoo vele ten hemel om wraak schreeuwende ongeregtigheden, welke de maat der gruwelen van deze verfoeijelijke Orde doen overloopen. Is het den Jezuiten dikwijls gelukt, hunne grondstellingen door nietsbeteekenende, maar schoonschijnende redeneringen eenen glimp te geven, dan is het allernuttigst, om aan het misleide menschdom de oogen te openen, den Jezuit soms ook eens voor te stellen, niet enkel redetwistende in de gehoorzaal der geleerden, maar werkzaam aan zijn weefsel van ongeregtigheid, slui-
{==688==} {>>pagina-aanduiding<<}
pende in de huizen, zich, even gelijk de slang, door allerlei kronkelingen meester makende van zijne prooi; verdraagzaamheid, levenswijsheid, menschlievendheid huichelende, alles tot bereiking van zijn eigenbatig oogmerk. Zulk eene naar het leven geschilderde voorstelling van de handelwijze der Jezuiten wordt den Nederlandschen lezer in deze welgeslaagde vertaling van spindler's werk aangeboden.
De Jezuit münzner, onbekend, als een ambteloos Regtsgeleerde, in eene der vrije Rijks- en handelsteden van Noord-Duitschland levende, weet zich, onder den schijn van raadsman, helper en vriend, in te dringen bij den Protestantschen Raadsheer mussinger en beweegt den door gemoedsbezwaren en andere zorgen gefolterden man, door de hoop op de geruststelling van zijn hart en op redding uit zijne bezwaren, om tot de Roomsche kerk over te gaan. Hij dwarsboomt de liefde, die zijn kweekeling white voor des Raadsheers eenige dochter, de schoone justine, opgevat heeft, en verwijdert den reeds aan haar verloofden bruidegom birsher. Dit alles geschiedt met het oogmerk, om de rijke erfdochter insgelijks tot zijne geloofsbelijdenis over te halen, tot het kloosterleven te bewegen, en zich, zoo voor de Kerk, als wel eigenlijk voor zijne Orde, meester te maken van haar aanzienlijk vermogen. De edele justine, ofschoon standvastig wederstand biedende, zoo wel aan de geweldigste middelen, als aan de meest streelende lokstem, om haar tot aanneming van het Roomsche kerkgeloof te bewegen, deelt echter, uit liefde tot haren vader, in diens lot, als hij, door het opvolgen van de verderfelijke raadgevingen der Jezuiten, van rang en eer beroofd, onder het vermoeden van schuldig te zijn aan eene verschrikkelijke misdaad, zijn vaderland ontvlugt, en eene schuilplaats moet zoeken in het toen nog bestaande gemeenebest der Jezuiten in Paraguay. Daar verdwijnt de verblinding van den bedrogen mussinger. Daar, ofschoon te laat, ontdekt zelfs hij, die den Raadsheer in het verderf had gestort, ter bereiking van welke versoeijelijke oogmerken hij het werktuig was geweest. Hier, in de afgelegene wildernis van Zuid-Amerika, vertoonen zich de
Jezuiten, nu zij meenen hunne prooi geheel in hunne magt te hebben, in hunne ware en huiveringwekkende gedaante, in hunne onverzadelijke geldgierigheid en heerschzucht, hunne boosaardige valscheid tegen de misleide slagtoffers hunner listen, in hunne koude,

{==689==} {>>pagina-aanduiding<<}
spottende ongevoeligheid voor de gemoedsbezwaren of beangstigende wroegingen der weinige goeden onder de leden hunner Orde. Mussinger en justine ontvlugten, met achterlating van geheel hun geldelijk vermogen, het juk der Jezuiten, vinden, na vele avonturen en omzwervingen in het binnenland van Amerika, den gewezen bruidegom van justine, birsher, weder, bereiken met dezen zijn vaderland, Noord-Amerika, waar een gelukkig huwelijk de beide gelieven vereenigt, en ook den Raadsheer bij zijne kinderen een geruste ouderdom te beurt valt. Tot eene proeve willen wij plaats geven aan een gedeelte van een gesprek, hetwelk ons bekend maakt met de wijze, waarop de biechtvader zijnen biechtzoon geruststelt omtrent een door dezen gepleegd bedrog met wissels, die hij zich onregtmatig toegeeigend had:
‘De Raadsheer loosde een' diepen zucht, en sprak met eene weifelende stem: ‘Eerwaardige Heer! wat het bedrag der wissels betreft - eigenlijk pijnigt mij het bedrog van het oogenblik. Ik zou zeker - dank zij het blinde toeval van het geluk! - aan de erfgenamen die sommen kunnen voldoen; maar ik heb dezelve reeds in mijnen handel gestoken. Mijn gezonken krediet had eene krachtige opbeuring noodig - thans kan ik dat geld niet wel missen. Na eenige jaren intusschen - de Hemel beware mij, dat ik de schuld zou ontkennen - doch - zoo als ik gezegd heb.’
‘Ik gevoel het,’ hernam de Doctor (de Jezuit). ‘Ik geloof, dat gij vooreerst de verschuldigde sommen zeer wel kunt behouden. - Behoud het geld, mijn zoon! Uwe opregte gezindheid, om het eenmaal terug te geven, is voor de zedelijkheid volkomen voldoende; omdat gij, vooreerst, door van dit geld gebruik te maken, u uit uwen benarden toestand gered hebt, en zelfbehoud de eerste pligt is; omdat, ten tweede, de tegenwoordige schuldeischer, die rijk is, hetzelve niet noodig heeft. Bij u is periculum; en deze gelden, eenmaal met de interessen terugbetaald, zullen hem dubbel welkom zijn. En in geval hij alsdan niet meer mogt leven, of geene kinderen nalaten, dan ontlast gij, van het geld eene stichting aan de Kerk makende, uw geweten ten volle. Mogten er soms naauwe bloedverwanten aanwezig zijn, dan voldoet gij aan de eischen der zedelijkheid, wanneer gij het bedrag

{==690==} {>>pagina-aanduiding<<}
der wissels tusschen hen en de Kerk gelijkelijk verdeelt: want, daar de erfgenamen persoonlijk geen onregt hebben geleden, zoo is de helft te hunner schadeloosstelling voldoende; terwijl de andere, tot weldadige stichtingen besteed, op de doelmatigste wijze uwe rekening met den afgestorvenen sluit.’
‘Gij zijt een wakker, een verstandig man,’ betuigde de Raadsheer met een opgebeurd hart. ‘Ik gevoel meer vertrouwen op u, dan ik voor iemand anders in de wereld heb. Gij stelt mijne ziel door eenige woorden meer gerust, dan al onze geestelijken met hunne strenge eischen en gezwollen redeneringen. Uwe zedeleer past in de wereld, zoo als zij is. Gij weet de behoeften van eenen huisvader en koopman naar waarde te schatten.’
Dit Tasereel, gelijk de Schrijver zijn werk noemt, is uitnemend geschikt, om den geest van het Jezuitismus, zoo als het in de maatschappij deszelfs verderfelijken invloed oefent, voor te stellen, en houdt de aandacht van den lezer, door de verscheidenheid der voorkomende karakters, der elkander afwisselende voorvallen en natuurtooneelen, en door de bevalligheid van den stijl, op de aangenaamste wijze bezig. Om meer dan ééne reden wenschen wij, dat het boek in veler handen kome, en den lust opwekke, om, hetgeen in dezen Roman voorondersteld wordt, als waarheid te leeren kennen, door de beoefening van die Schrijvers, die het hier gebezigde onderwerp meer wetenschappelijk behandelen.

Spiegel van menschelijke hartstogten. In Verhalen door C. Spindler, W. Hauff en anderen. Uit het Hoogduitsch. Te Amsterdam, bij C.L. Schleijer. 1829. In gr. 8vo. VIII en 320 bl. f 3-30.

Men plagt voorheen nog wel eens een aanprijzend voorberigt van geleerde of hooggeleerde Heeren X, IJ of Z voor zijn werk te laten plaatsen. Zeker Professor werd als Voorredenschrijver zoo beroemd, dat men hem zelfs lastig begon te vallen om aanprijzende opschriften voor de huurhuizen, welke men niet aan den man wist te helpen. Thans maakt men minder omslag, en doet gelijk de hen bij Asmus, welke, gevraagd, waarom zij zoo kakelde, nadat zij een ei gelegd had, antwoordde: ‘Ik recenseer mijn ei.’ Schrijvers en

{==691==} {>>pagina-aanduiding<<}
Vertalers recenseren zichzelven in hunne aanprijzende voorredenen. Dit is ook het geval met het tegenwoordige werk. Moet men den Vertaler gelooven, dan behoort het tot het fijnste en smakelijkste ooft, dat in den tuin onzer Duitsche naburen zoo welig gekweekt wordt. Maar, waar moet het met ons Recensenten heen, indien zelfs de Vertalers de vreemde koekoekseijeren, door hen uitgebroed, niet te onzer beschikking laten, maar ze zelven recenseren?
Quid domini facient, audent cum talia fures?
Gelukkig nog, dat wij, ofschoon wat verstoord, dat wij hier wederom een van die voorberigten ontmoetten, door welke men ons het werk uit de handen poogt te nemen, dezen bundel kunnen rangschikken onder de goede waar, die tot ons van vreemden bodem wordt overgebragt, en dat wij dus met den Vertaler niet behoeven te twisten.
In het eerste verhaal, de gestoorde Trouwdag, toont spindler weder, gelijk in zijne overige ons bekende werken, een meester te zijn in het schilderen naar het leven der zeden en gebeurtenissen van het tijdvak, in hetwelk hij zijne romans plaatst. In dit onderhoudend verhaal toch zijn de betrekkingen tusschen lodewijk XIV en zijne beide beruchte gunstelingen, louvois en françoise de maintenon, op eene treffend gelijkende wijze ingeweven.
Bij de heiling, die zich hier en daar vertoont, tot een zeker nieuwmodisch bijgeloof, geven wij minder onzen bijval aan den grondslag, die voor het tweede verhaal gekozen is; namelijk het sprookje, dat, zoo dikwijls als op zeker hoftooneel de Othello, of de Moor van Venetië, werd uitgevoerd, binnen weinige dagen eenig lid der Vorstelijke familie moest sterven. De voorstanders van een' onverklaarbaren, geheimvollen, sympathetischen zamenhang vinden hier dus eene welkome bijdrage.
Het derde verhaal vertelt de geschiedenis van Hendrik Cappel, die, door vroegere losbandigheid geheel in de magt van den zedeloozen Baron W., wien hij als jager diende, zich door dezen laat verleiden, om deel te nemen aan eene verraderlijke zamenzwering tegen den grooten frederik van Pruissen. Gelukkig voor hem, bezat hij in zijne Dorothea eene brave en verstandige echtgenoote. Haar voorbeeld wekt de liefde tot de deugd weder in hem op; met hare hulp gelukt het hem, de gesmede zamenzwering te verijdelen. Meer nog dan in het milde loon, waarmede de dank-
{==692==} {>>pagina-aanduiding<<}
bare Vorst zijne redding vergeldt, vindt Cappel zijn geluk in de terugkeering tot een geregeld en deugdzaam leven, en in de liefde van zijne voortreffelijke vrouw.
Omtrent de twee laatste verhalen willen wij berusten in het oordeel van den Vertaler, dat zij in belangrijkheid door de voorgaande overtroffen worden.
Tot aangename en niet onnuttige uitspanning kunnen wij deze verhalen, wegens derzelver onderhoudenden inhoud en goede zedelijke strekking, gerustelijk aanbevelen.





Feestrede, uitgesproken op den 1sten Julij 1830 in de Nieuwe Kerk te Groningen, (toen bijna tweehonderd voormalige Studenten der Groningsche Hoogeschool uit het tijdperk van 1801 tot en met 1810 in die Stad waren zamengekomen, om de gedachtenis hunner Akademiejaren te vieren) door Mr. B.H. Lulofs, Hoogleeraar in de Nederlandsche Letterkunde en Welsprekendheid, enz. enz. Te Groningen, bij J. Oomkens. 1830. In gr. 8vo. 75 Bl. f :-90.

Niets is natuurlijker, dan dat men welgeslaagde ondernemingen navolgt; maar in vele gevallen is ook niets hagchelijker. Er behoort althans wezenlijk vernuft toe, om het wel en gelukkig verrigte, door zekere oorspronkelijke wijziging, zoo te herhalen, dat het nog werking doet, en niet met onverschilligheid aangezien, of als naäperij bespot wordt. Het was eene gelukkige gedachte, door toevallige vereenigingen van vroegere medestudenten, uit onderscheidene tijdperken, aan de Groningsche Hoogeschool waarschijnlijk opgewekt, om de kweekelingen der Leydsche Akademie van zoo vroegen leeftijd, dat de jongste zelfs reeds een grijsaard mogt heeten, tot eene feestelijke bijeenkomst te noodigen, waarbij de eerste onzer redenaren en predikers als deelgenoot het woord voerde, en de Koning zelf, in gelijke betrekking, onder de toehoorders gevonden werd. Maar hoe ligt men zich Groningens verlangen, om zoo schoon een voorbeeld, waartoe hare Akademieburgers de eerste aanleiding gegeven hadden, na te volgen, kan verbeelden, de verwezenlijking van dit verlangen was inderdaad gewaagd. Zij wijzigde, het is waar, de inrigting: de mannen, hier tot het feest genoodigd, waren meer uit den middeltijd des levens, de spreker was geen

{==693==} {>>pagina-aanduiding<<}
geestelijke, en de plaats der bijeenkomst was de Akademiestad zelve. Doch alleen het laatste gaf, onzes achtens, een zuiver voordeel; waarvan de redenaar dan ook niet verzuimd heeft een vlijtig gebruik te maken. Want, de jeugdiger leeftijd der feestgenooten alhier moge hen misschien talrijker hebben doen opkomen en, bij maaltijd en allerlei vreugdebedrijf, met meer genoegen doen volhouden; dezelve moge alverder, in eenstemmigheid met de jaren en het openbaar karakter van den aanvoerder, een luchtiger, vrolijker tint aan alles hebben gegeven: wij missen daarentegen dat belangwekkende, plegtige, roerende, 't welk juist de eerwaardigheid der vergadering en de eerwaardigheid des sprekers aan het Haagsche feest bijzetteden.
Dit zij echter niet gezegd, om eenige blaam op de aangekondigde redevoering of de gelegenheid, bij welke zij gehouden werd, te werpen. Integendeel moeten wij bekennen, dat de Heer lulofs zijne taak allergelukkigst volvoerd heeft. Wil men het onderwerp, door hem behandeld, kennen; zie hier 's mans woorden: ‘Gewis, oude Akademievrienden! mijn mond is slechts de tolk van het innerlijk gevoel uwer zielen, als ik zeg, dat wij deze onze onvergetelijke vereeniging met gewaarwordingen vieren van dankbaarheid, van vreugde, van vernieuwde vriendschap, van ernst en nadenken, van zachten weedom.’ Gewis, zeer gepast! En is de poging, om eene zekere luchtigheid aan het tafereel mede te deelen, ook niet altijd naar den smaak van steller dezes; hier geldt misschien het woord: de gustibus non disputandum (elk zijn smaak), meer nog dan elders. Wij verheugen ons, dat het feest zoo wèl is afgeloopen, en maken den uitgever ons compliment over de netheid bij spoed in de uitvoering, vooral ook ten aanzien der facsimiles van de naamteekeningen, wél niet in den handel, maar ons toch onder de oogen gebragt.
En dit zij genoeg in eenen tijd, die zoo weinig stemt om aan feesten te denken (welke treurige stemming dan ook wel het hare tot den minder opgewekten indruk, bij de lezing dezer Feestrede, mag hebben toegebragt); of liever, die ons, bij het terugzigt op de aangename rust, nog zoo pas genoten, en zoo baldadig en ondankbaar door 's Konings meest begunstigde onderdanen (wij zeggen het zonder eenigen wrok) gestoord, des te smartelijker gevoel inboezemt.

{==694==} {>>pagina-aanduiding<<}
Mogt het haast weêr anders worden, en de openbare breuke van achteren blijken, min schadelijk te zijn, dan de heimelijke krankheid van een kwalijk zaamgesteld ligchaam!




Opwekking aan mijne Leerlingen, bij den hagchelijken toestand van het Vaderland; door J.P.E. Voute, Hoogleeraar te Amsterdam. Te Amsterdam, bij P. den Hengst en Zoon. 1830. In gr. 8vo. 20 Bl. f :-30.

Deze Opwekking is geen wapenkreet. Het is een gepast en verstandig woord aan zijne leerlingen - een woord, den wijsgeer waardig, en geschikt, om de jonge lieden, wat zij ook dadelijks voor het vaderland, in deszelfs tegenwoordigen nood, mogten aanvangen of niet aanvangen, tot bedachtzaamheid, tot oefening en voorbereiding in waren, vasten moed aan te sporen, en tegen ijdele, haast vervliegende droombeelden eener gemakkelijke zegepraal zoo wel, als tegen zwakke vrees en neerslagtige verbreiding van angst en moedeloosheid te waarschuwen. Inderdaad, wij kunnen niet nalaten te wenschen, dat dit stukje in veler handen kome; er moge hier of daar wat stroefs en vreemds in den stijl zijn, eene groote mate van juistheid in het voorstel, van ware menschkunde en nadrukkelijken ernst vergoeden dit; en moesten de omstandigheden, als sprekende tot studenten, die bij hem kwamen om de werkzaamheden des vredes, niet om tot den krijg genoopt te worden, den geleerden man ook eenigen dwang aandoen, men merkt dien ter naauwernood, en zijne woorden zijn noch voor hem eenigzins onvoegzaam, noch voor iemand der zijnen zonder toepassing.
o, Mogten zoo vele woorden der waarheid, zoo vele blijken van welmeenenden ijver algemeen ingang vinden! Mogten geene traagheid, geene vrees voor bezwaren en hindernissen, geene ligtzinnigheid en eigenbaat ergens het onmisbare werk onzer zelfverdediging hinderen! Mogten geene ijdele klappers, die hier ligtvaardig over den nood spreken, daar zwaarmoedig het gevaar boven alle maat vergrooten, de ijselijkheden over ons brengen, die Antwerpen thans teisteren, en, wierd het hun mogelijk, eenmaal door de muitelingen op ons zouden gewroken worden! Mogten allen opwaken en zich sterken, om te doen, wat in ieders vermogen is! Neen, nooit dreigde ons zulk een gevaar, en nooit hing

{==695==} {>>pagina-aanduiding<<}
het, naast God, zoo zeer van onszelven af, of wij behouden zullen worden of omkomen. Nooit stonden wij eene betere zaak voor; nooit mogten wij vaster vertrouwen, dat God ons helpen zal, zoo wij slechts de middelen, door Hem in onze eigene hand gesteld, volgens Zijne oogmerken aanwenden.




Odes publiées en France dans l'année 1815, relatives aux évènemens du 28 Juillet 1830; par J.J.L.P. Marchant. Bréda, à l'Imprimerie de F.P. Sterk. 8vo. 12 pag.

De Heer marchant, verontwaardigd over het gedrag der pas herstelde bourbons, verheugde zich weleer over de terugkomst van napoleon uit het eiland Elba, en meende in hem den redder van Frankrijk te zien. Dat gevoel ontlokte hem twee lierzangen; de eerste sur le retour de napoléon de l'ile d'Elbe en Mars 1815; de tweede, behelzende les sentimens d'un Français libre. De gouden eeuw, welke hij toen voorspelde, meent hij, bij de troonbeklimming van den tegenwoordigen Koning lodewijkphilips, te zien aanbreken; en daarom geeft hij die beide lierzangen thans op nieuw, en in Nederland uit, vermits hij dáár woont, en hij zich bewust is, dat zijne volklievende gevoelens onzen Koning niet ongevallig kunnen zijn. Hij zegt in zijne voorrede, met opzigt tot de laatste omwenteling in Frankrijk: C'est l'humanité entière qui s'applaudit du triomphe des saines doctrines! De celles qu'un Prince auguste (notre Roi guillaume) non sans résistance du Jésuitisme fait fleurir dans ses États! Un Jésuite seul pourrait chercher à calomnier ma joie et mon ivresse.
Recensent wenscht hartelijk, dat de goede verwachting des Dichters niet op nieuw moge worden te leur gesteld. Van lodewijk-philips, la fayette, b. constant, dupin, martignac en anderen gelooft hij het beste: doch het Fransch Bestuur en alle ware Liberalen mogen wel op hunne hoede zijn, en aanvankelijk zijn ze dat, tegen de woelingen van het Jezuitismus, dat met de Jakobijnen, onder den titel van Volksvrienden enz., huichelachtig zamenspant, pour pousser la révolution à ses conséquences. De Jakobijnen en de Jezuiten zijn zoo wel in

{==696==} {>>pagina-aanduiding<<}
Frankrijk, als in België, zichzelven gelijk; à bas l'union fatale des Jésuites et des Radicaux!
Recensent, na zich op het standpunt van den Schrijver te hebben geplaatst, heeft beide lierzangen met uitstekend genoegen gelezen, bewondert die zelfs als modellen van Lyrische poëzij, en doet alle hulde aan de vaderland- en vrijheidlievende gevoelens van den Heer marchant.




De beide Vlaggen, Dichtstuk, door Mr. J. de Kruyff. Te Heerenveen, bij F. Hessel. 830. In gr. 8vo. 9 Bl. f :-30.

Fecit indignatio versus (Mijne verontwaardiging vervaardigde deze dichtregelen) is het motto van dit vaderlandsch gedicht, welks schrijver verstoord was geworden door een Artikel in het oproerblad Le Courrier des Pays-Bas, van den 28 Aug. l.l., waarin huichelachtig de wensch werd uitgedrukt, dat de Brabandsche vlag, zijnde de roode, gele en zwarte, in plaats van de Nederlandsche met roode, witte en blaauwe waterpaslijnige strepen, de Nationale vlag mogte worden. De Heer de kruyff stelt de roemrijke vermaardheid onzer driekleurige vlag, tegen de onbekendheid, of alleen schandelijke bekendheid der Brabandsche vlag, gelukkig over. Op woordschikking, enz. zouden welligt aanmerkingen te maken zijn; doch dergelijke stukjes, in haast, en meer uit vaderlandsliefde dan roemzucht opgesteld, behooren uit geen al te streng critisch oogpunt te worden beoordeeld. De gang van het stuk is dichterlijk, de uitdrukking edel en krachtig, en het doel loffelijk. Het strekke tot aanwakkering van vaderlandsliefde en burgertrouw, en vinde vele koopers en lezers! Tot aanbeveling geven wij hier de twee laatste coupletten:

Neen! volkren van de zeven landen, 
Die eens uw vrijgevochte handen 
Vereenigdet in Utrechts wal, 
Neen! gordt het wraakzwaard om de lenden 
En stort u op der muiters benden, 
Eer Neêrland spoedt ten wissen val! 
 
Dan moogt gij, strijdend, vrij bezwijken, 
Uw standaard zal met eer toch prijken 

{==697==} {>>pagina-aanduiding<<}

En houden zich van smetten rein! 
Men scheure, stervend, slechts de vanen 
En slingre om 't veege lijf haar banen, 
Zóó zal de vlag ons doodkleed zijn! 


Aan atte Bedienaren van het Heilig Evangelie bij de Hervormde Kerk in Nederland. Te Rotterdam, bij de Wed. van der Meer en Verbruggen. 1830. In gr. 8vo. 8 Bl f :-10c.

Wat mag den Heer willem messchert toch wel bewogen hebben, om dit geschrijf in het licht te geven? Het is gerigt aan de Predikanten van het Kerkgenootschap der Hervormden, en heeft ten doel, hen op te wekken tot het instellen van een plechtigen wekelijkschen Bedestond, in den bangen nood van het Vaderland. Messchert zegt, dat ongeloof en bijgeloof zich in een verbond des Satans vereenigd hebben, om den standaart des oproers op te steken, en, met miskenning van de door God gestelde macht, den Staat, en met den Staat de Kerk van Christus dreigen aan te randen en om te keeren. Hij erkent voorts, dat het aandeenlijk was, op de laatste dagen des Heeren, in vele plaatsen, de(n) meer dan gewone(n) toevlood van ernstige hoorders en ootmoedige bidders in des Heeren huis op te merken. Maar het is den man niet genoeg, dat de gebeden en smeekingen der Gemeente gehoord worden binnen de wanden van het Heiligdom. Neen, schrijft hij, ons geroep moet verder klinken, dan in de gewelven onzer tempelgebouwen. Verder, luide moet het klinken, opdat geheel Ne derland het hoore opdat de vijanden het hooren, enz. enz. Buitengewone nooden eischen buitenge vone zamenkomsten. Een plechtig uur, niet op den dag des Heeren, maar op een der dagen voor beroep en handel bestemd, zij afgezonderd, enz. Waar zou messchert de Bedestonden dan willen houden? In de opene lucht, op pleinen en markten misschien? Volgens hem immers is het niet genoeg, dat de gebeden en smeekingen der Gemeente
gehoord worden binnen de wanden van het Heiligdom. En hij wil een plechtig uur afgezonderd hebben, om rust en berusting te komen zoeken en te komen vinden in het huis des Heeren. Of zal het geroep juist op den Bedestond, verder klinken, dan in de gewelven onzer tempelgebouwen?
Wij willen liefst gelooven, dat messchert het wèl meent; maar deze opwekking aan de hooggeschatte voorgan-
{==698==} {>>pagina-aanduiding<<}
gers in het geloof kan, naar ons oordeel, eer schade dan nut doen aan de goede zaak. Waarom toch alleen aan de Bedienaren van het Heilig Evangelie bij de Hervormde Kerk de uitnoodiging gedaan? Dit valt niet moeijelijk te gissen, als men de veranderde denkwijze des Schrijvers van de Gebroeders Belesteyn in aanmerking neemt. Hij verbeeldt zich thans te ijveren voor de zuivere leer der Hervormde Kerk, en wil daarom de belangen dier Kerk aan den God der Vaderen, aan den Drieëenigen Verbonds-God opgedragen hebben. De Leeraren bij andere Gezindten zijn, zoo wil het de stelselzucht van zekere Zeloten, buiten de Kerk, en komen derhalve niet in aanmerking.
Wat voorts de zaak zelve aangaat, ieder, die acht geest op de teekenen der tijden, erkent den hoogen nood, maar ziet en hoort tevens met innige blijdschap, dat de Verkondigers van het Evangelie der behoudenis, althans bij de Protestantsche Gemeenten, algemeen en zonder onderscheid, naar de behoefte dezer dagen pogen te prediken, en dat de kerken meer dan gewoonlijk bezocht worden. Is er dan zoo dringende noodzakelijkheid, dat men wekelijks buitengewone Bedestonden houde? Wij zien dit niet in. Had willem messchert roeping, om Koning en Kerkbestuur in dezen vooruit te loopen? Wij zouden het geenszins denken. Of moet dit geschrijf eene ingewikkelde beschuldiging zijn, dat men in de Kerk - in de Nederlandsche Hervormde Kerk, het geroep niet reeds verder doet klinken, dan in de gewelven der tempelgebouwen? Het zoude althans zoo kunnen schijnen. Waartoe anders die aanmerking, dat de Vorst door de Grondwet verhinderd wordt, te doen, wat zijn hart verlangt? en dat de hooge Kerkvergadering, door staatsgezag bestaande, door staatkundige redenen wederhouden kan worden?
In Noord-Nederland heerscht een goede geest. Dat messchert en anderen, welke van zekeren aanhang zijn, zoo zij waarlijk het goede willen en uitbreiding des Koningrijks, dat niet komt met uiterlijk gelaat, bedoelen, voorzigtig zijn, en op geenerlei wijze eenig zaad van onrust of wantrouwen en misnoegen onder de menigte strooijen. Maar genoeg over dit ontijdig voortbrengsel van eene pen, waaruit wel iets beters plagt te vloeijen.





{==699==} {>>pagina-aanduiding<<}

Schutterslied. Woorden van A.J. ten Hagen, Jz. Voor 2 of 3 stemmen ad lib. en accompagnement van piano-forte, door G.C. Faul. Dordrecht, bij J. van Houtrijve, Jr. f :-50.

Van alle stukjes van den dag opzettelijk te gewagen, is, in dezen tijd van jammeren vooral, schier ondoenlijk geworden. Van het boven aangekondigde moeten wij echter een woord zeggen. Weinig dacht de jeugdige, vaderlandlievende ten hagen, toen hij dit lied vervaardigde, dat met name het 6de en 7de couplet eene zoo nadrukkelijke en noodlottige toepassing zoude vinden, als sedert is gebeurd! Het dichtstukje is doelmatig en doeltreffend; de muzijk niet min gepast en krachtig. Worde het dikwijls tot en met opwekking van het vaderlandsch gevoel aangeheven!





Onze Eed. Vaderlandsche Lierzang, door J. Immerzeel, Jun. Te 's Gravenhage, bij J. Immerzeel, Jun. In gr. 8vo. 7 Bl. f :-20.

Aan de Hollanders. Gedicht van L. van den Broek. Te Rotterdam, bij A.F.H. Smit. 1830. In gr. 8vo. 9 Bl. f :-20.

De menigte van tegenwoordig uitkomende staatkundige vlugschriften, gedichten enz., even min bij te houden als ordelijk te rangschikken, noodzaakt ons, bij de beoordeeling beknopt te zijn. Ook het hier aangekondigde doet zoo wel het vaderlandsche hart, als het dichtvermogen der vervaardigers eer aan.
Onze Eed, vaderlandsche Lierzang, beantwoordt volkomen aan den titel, en gaarne roepen wij met den Dichter uit:

Nooit zal deez' grond de schand' gebeuren. 
Dat hier een eervergeten rot 
De Oranjevlag door 't slijk koom slenren, 
Dat zweren wij bij 't Regt en God! 
Die vlag zal onbezoedeld waaijen, 
Geen muiter zal hier leuzen zwaaijen, 
Waar 't Hollandsch hart een walg van heeft; 
Geen lasterspog den troon bezwalken; 
Geen huichlaar hier de trouw verschalken 
Door bloedgeld, waar de vloek van God en mensch aan kleeft. 

Recensent heeft, kort geleden, in het zoo verstandig geschreven Journal de la Haye eene gelukkige Fransche navolging in dichtmaat, denkelijk door den vernuftigen charles durand, van dezen Lierzang van den Heer immerzeel gelezen.
Het Gedicht aan de Hollanders, door van den broek, verdient mede met onderscheiding te worden genoemd. Het is des Dichters schuld niet, dat wij van den Prins van Oranje niet meer met die geestvervoering kunnen spre-
{==700==} {>>pagina-aanduiding<<}
ken, als voorheen. Met eenige verandering in zijn werk, zeggen wij den maker na:

Erkent des Hemels gunstbetooning, 
Bataven! zweert den Koning trouw: 
Een Vader is voor ons die Koning; 
Prins fredrik schraagt het Staatsgebouw. 
Bebolwerkt door 't gezag der wetten, 
Zal Hollands Vader, Neêrlands Vorst, 
Die dengden voedt in de eedle borst, 
Het monster, dat hem dreigt, verpletren 
Juicht, juicht! Bataven, om uw lot, 
Zweert trouw! zoekt in uw deugd belooning! 
Een' echt' Oranjeheld vereeren we in den Koning.... 
Der Vaadren God is onze God! 


Lied voor de uittrekkende Schutters.

Lied voor de Vrijwilligers.

Jagerslied.}Alom te bekomen

De ons onbekende Dichter heeft het Vaderland aan zich verpligt door zijn Lied voor de uittrekkende Schutters; het is echt dichterlijk, en, wat meer nog zegt, echt Nederlandsch tevens. Minder heeft ons dat voor de Vrijwilligers behaagd: die dorsthebbende kling, die ambergeurige kruiddamp, dat orgelklankige krijgsgerucht; wien het moge behagen, ons geviel het niet. Allerminst evenwel nog het Jagerslied, waaromtrent wij verre de voorkeur geven aan het onopgesmukte Lied van tollens; dat herhaalde dansen; die kogeldans; die tijgerbruid; die leeuw, die aan Holland huwt; die bruidschat, voor hem gezocht; die robijnerglans, - dat alles ziet er ons te Freyschutz-achtig uit, baant den weg tot wansmaak in de poëzij, en schijnt ons onbestaanbaar met gezond verstand zoo wel, als met onze Nationaliteit. - De bijgevoegde Muzijk is wèl gekozen





Krijgsliederen voor de Groningsche Studenten, uitmakende eene Kompagnie vrijwillige Flankeurs, bij de 8ste Afdeeling Infanterie. Door T.P. Tresling. Te Groningen. bij M. Smit. 1830. (Ten voordeele van het een of ander Fonds van Weldadigheid.) 24 Bl. f :-25.

Holland bij de Vernieling van Antwerpen Door Hendrik Kuyper, Gz. Te Rotterdam, bij T.J. Wijnhoven Hendriksen. f :-5 c.

Het Lied van Chassé. Door Robidé van der Aa. Te Amsterdam, bij G.J.A. Beijerinck. f :-5 c

No. 1. De nederige tresling ontwapent, in zijn woord aan zijne getrouwe Spitsbroeders, de kritiek. Doch hij behoefde die buitendien niet heel zeer te duchten. Zijne liederen voor Vaderland en Koning ademen moed en kracht, en zullen die, met het oog op God, gewisselijk overstorten in de ziel van Groningens wakker Studentenkorps. In hem meenen wij bevestigd te zien, dat dapperheid en nederigheid gezusters zijn.
No. 2. ontbreekt het niet aan gloed en schildering; maar - Antwerpen vernield! .... Dat is toch wat al te dichterlijk. De speling met de kleuren van Hollands vlag is gelukkig aangebragt en vernuftig volgehouden.
No. 3. moet den ouden, fermen Krijgsman goed doen. Regt zoo: Vivat Papa chassé!

Almanak voor de Jeugd. Voor 1831. Te Amsterdam, bij G.J.A. Beijerinck. 103 Bl. f :-90.

De vernieuwde verschijning van dit jaarboekje voor de jeugd aan te kondigen, zal wel voldoende zijn voor hen, die zich de vorige jaargangen hebben aangeschaft. Wij voegen er dus alleen nevens, dat inhoud en uitvoering beide geenszins onderdoen voor het reeds geleverde. Leere en vermake het dan weder, als voorheen, de lieve jeugd!

Boekbesch. No. XIV. bl. 644. reg. 19. lees: ontwapenen; maar, ook. En bl. 645. lees: bīnn
{== afbeelding 	==} {>>afbeelding<<}
    
n).


{==701==} {>>pagina-aanduiding<<}

Boekbeschouwing.

Bijzonderheden uit het Leven der Christenen in de drie eerste Eeuwen. Uit het Hoogduitsch van H. Schott, Phil. Dr. en Predikant te Leipzig. Te Amsterdam, bij W. Brave, Jun. 1829. In 8vo. 253 Bl. f 2-10c.

Zekerlijk is het een gunstig teeken der tijden, dat de aandacht valt op Bijzonderheden uit het Leven der eerste Christenen. De uitbreiding des Christendoms levert veel merkwaardigs op, waarover men verbaasd moet staan. De leer, welke zoodanige uitwerkselen had, kan geen werk van menschelijke vinding zijn. Ook blijkt uit de Geschiedenis, dat het Evangelie juist hierom te spoediger werd aangenomen door velen onder de Heidenen allerwegen, dewijl het die ongemeene reinheid van zeden bevorderde, en de Geloovigen eene standvastigheid onder het lijden deden blijken, welke ten sterkste getuigt van de wonderbare kracht der waarheid. Schrijver en Vertaler (l.g. bredie) wenschten (blijkens de Voorrede) voor het godsdienstig Publiek, en vooral voor het opkomend geslacht, nuttig te kunnen zijn. Geene volledige of zamenhangende en oordeelkundige Geschiedenis, maar Bijzonderheden moet men hier verwachten. Naar dit plan worde derhalve de inhoud des boeks beoordeeld. Dat hetzelve veel belangrijks bevat en zeer lezenswaardig is, erkennen wij gaarne. De volgende opschriften mogen het uitwijzen: I. De dood van Apostel Jacobus, den ouden. II. Johannes, de Leerling der liefde. III. Het heilig leven der eerste Christenen een middel ter uitbreiding des Evangelies. IV. Grondtrekken van het Christelijk leven in de eerste eeuwen. V. De heilige ijver der Christenen in het onthouden van alle wereldsche begeerlijkheden. VI. De eerste Christenen onder rampen, en bij den dood hunner betrekkingen. VII. Verdrukkingen en vervolgingen der Christenen. VIII.

{==702==} {>>pagina-aanduiding<<}
Eenige proeven van Christelijken geloofsmoed. IX. De liefde der eerste Christenen. X. Het huiselijk leven. XI. Gebed en Godsdienst. XII. Aanneming in de Gemeente, en uitsluiting buiten dezelve; of Doop en Excommunicatie. XIII. Aflaten en Monniken. XIV. Nog eenige voorbeelden van personen, die op onderscheidene wijze het Christendom aannamen, en roemvol hun leven eindigden. Dewijl die werken, waarin zoodanige zaken beschreven zijn, niet ligt in handen van het algemeen komen, prijzen wij allezins het plan, om eenige Bijzonderheden in een beknopt boeksken aan het thans levend geslacht ter lezing aan te bieden. Maar juist hierom zouden wij liever eene andere wijze van behandeling gewenscht hebben. De Eerw. schott schreef immers voor lieden, die ondersteld worden, van de Kerkelijke Geschiedenis weinig of niet te weten. Hij had dus, naar onze gedachten, zijne Lezers eerst beter op het standpunt moeten plaatsen, van waar zij die Bijzonderheden in het regte licht kunnen beschouwen. Hier en daar worden wel eenige aanmerkingen ingevlochten; doch er had meer ter opheldering gezegd behooren te worden. Het is toch niet te ontkennen, dat er soms iets overdrevens in dat verlangen naar de martelkroon plaats had. Zóó ging jezus niet voor, die zich overgaf, toen zijne ure was gekomen. Voorts heerscht op sommige plaatsen een toon, dien wij, althans in een werkje van dezen aard, moeten afkeuren. Hier vooral komt het op juiste en heldere begrippen aan. Dat sommigen of velen der Christenbelijders, ten dage van gevaar, vervolging en lijden, in eenen staat van overspanning zich bevonden, is geenszins te verwonderen; de omstandigheden bragten het mede, en gaven aanleiding, dat zij weleens het
menschelijk leven op aarde niet uit het regte oogpunt beschouwden. Wij zouden dus wel gewenscht hebben, dat de Schrijver op deze en gene plaatsen eene teregtwijzende aanmerking er had bijgevoegd, b.v. op bl. 123, alwaar staat: ‘Daar zij (de gevangen Christenen) reeds voorheen menigmaal over de wijze, op welke een ieder van

{==703==} {>>pagina-aanduiding<<}
hen voor den Heer wilde sterven, hun verlangen aan elkander hadden te kennen gegeven, zoo had saturninus altoos gezegd, dat hij hoopte voor onderscheidene dieren geworpen te worden, om eenen des te roemvoller(?) strijd te moeten strijden. De Heer scheen hunne wenschen te willen verhooren; want saturninus en revocatus moesten eerst met een luipaard kampen, daarna werden zij door beeren aangevallen. Saturus had een' afkeer van beeren, en verlangde door den beet van eenen tijger gedood te worden,’ enz. Van dien aard komt er meer voor. - Dat Christenen in die dagen de Heidensche schouwspelen niet konden bijwonen, is blijkbaar; doch hieruit volgt geenszins, dat men zonder eenige onderscheiding alle tooneelvermaak zoo gestreng zou moeten veroordeelen, als de Schrijver bl. 41 schijnt te willen doen. - Wij verwonderden ons verder, dat dezelve, bl. 43, kon schrijven: ‘Maar wanneer eenige Christenen weigerden in den krijgsdienst te gaan, of eenige posten in den staat te bekleeden, om niet tot den afgodsdienst der Heidenen nader te moeten komen, wijl de Heidensche godsdienst met alle staatkundige betrekkingen naauw verbonden was, en omdat buitendien de krijgsdienst, als een bedrijf van strijden en bloedvergieten, geheel strijdig was met het Christelijk doel, - zoo gingen zij hierin te ver.’ Was de gemoedelijke naauwgezetheid in het eene te prijzen, waarom dan ook niet in het andere? - Het zeggen van cypriaan, bl. 51, dat men afgestorvenen wel mag naoogen, maar niet beweenen - dat men om hunnentwille ook geene zwarte kleederen mag dragen, wijl zij in die oorden met witte kleederen zijn omhangen, had mede wel eenige toelichting noodig. - Op bl. 192 schijnt het dansen op den bruiloftsdag onder de zedelooze vermaken geteld te worden. - Als bewijs
voor kinderdoop wordt, bl. 207, bijgebragt, dat alle menschen aan Christus toegewijd moesten worden; ergo, ook kinderen. Nogtans erkent de Schrijver, dat velen tegen den kinderdoop waren, wijl een kind dat geloof niet kan bezitten, hetwelk

{==704==} {>>pagina-aanduiding<<}
met den doop verbonden behoort te zijn. Maar wanneer hij er bijvoegt, dat velen ook den doop uitstelden, om eerst de wereld regt te kunnen genieten, en dan, wanneer hunne begeerten voldaan waren, alle die misslappen met het water des doops af te wasschen, zoo maakt hij zich schuldig aan eene te harde beoordeeling. - Op bl. 215 vindt men insgelijks eene niet zeer juiste voorstelling: ‘Zij oefenden zich veelal in opofferingen en onthoudingen, die niet als pligten geëischt worden. Zoo zij dit echter noodig voor hun hart hielden, moet men hen daarom nog niet veroordeelen. Er kunnen teedergevoelige zielen zijn, die door het Goddelijke veel sterker bezield zijn, die zich geheel als vreemdelingen op aarde beschouwen, en daardoor te meer naar het hemelsch vaderland verlangen. Kan men hen wel zoo sterk berispen, wanneer zij zich van alle aardsche banden losmaken, om naar het hemelsch vaderland te streven? Onder de eerste Christenen vinden wij zulke gemoederen, die zich al meer en meer van het aardsche onthielden, om geheel voor hunnen Verlosser te leven.’ Wij zouden hierop wel vragen: Wanneer leeft de mensch voor zijnen Verlosser? Behoort niet hiertoe de gemoedelijke vervulling van alle pligten? Moet niet ieder in zijnen kring, naar de mate zijner krachten, werken, zoo lang het dag is?
De stijl des Schrijvers is weleens gezwollen, en het gebruik van beelden niet overal gelukkig. Zoo staat bl. 218: ‘Of wanneer de ziel, die God waarlijk bemint, in het wereldsch gewoel gedrukt en verzocht wordt, dan is dikwijls de eenzaamheid de haven der rust, waar zij ongestoord en veilig de leidstar ten eeuwigen leven volgen kan.’ In de haven der rust ligt immers het schip stil, en kan, zoo het daar veilig ligt, geene leidstar volgen. - Op dezelfde bladz. wordt gezegd, dat het Evangelie onder een' dekmantel van dwalingen verborgen lag. Hoe ongepast!
Om geest en strekking des boeks te leeren kennen, schrijven wij nog het volgende, tot eene proeve, af: ‘Zeker behoorde ook onder het groot aantal van mid-
{==705==} {>>pagina-aanduiding<<}
delen, waardoor de Heer zijne zaligmakende leer in de wereld uitbreidde, als een der meest werkzamen, het heilig leven der eerste Christenen. Even als op eene dorre heide of in eene zandwoestijn eene groene landstreek met heldere bronnen en schoone gewassen, zoo vertoonde zich ook de Gemeente der Christenen, onder een diep gezonken, ontaard en tot dierlijke ruwheid verlaagd menschengeslacht; als eene Goddelijke landstreek, door welke een stroom van levend water vloot, afdalende van den zetel van christus, en beplant met tot in de wolken zich verheffende cederen, beladen met vruchten der geregtigheid.’
De Vertaler zegt in zijne Voorrede, dat, indien, gelijk hij wenscht, dit boekje met graagte ontvangen wordt, dit hem welligt zal aanmoedigen, in denzelfden geest dezer proeve, door een vervolg eene meerdere volmaaktheid aan hetzelve te geven. Wat het eerste betreft, wij hopen, dat zijn wensch vervuld moge worden; maar hoe bredie, in denzelfden geest dezer proeve, door een vervolg eene meerdere volmaaktheid aan dit (aan het door hem vertaald) boekje zal geven, begrijpen wij niet regt. Wij kunnen wel gissen, wat de man heeft willen zeggen; - hij wenschte nog meer Bijzonderheden ter lezing aan te bieden. Hij doe het, maar drage zorg voor meerdere volmaaktheid (voor naauwkeurigheid) in taal en stijl. Die iets vertaalt of uitgeeft, moet geene fouten maken, als de volgende: Men vondt; zijnen hand; in hare (haren, van haar gemaakte) zakken; der (van den) moordlust; aan de (den) uitvindingsgeest; hetwelk (hiermede begint men geen' nieuwen volzin); legt (ligt); eenen slang; een hout (houten) werktuig. Op bl. 1: daar eene hemelsche kracht hunne zielen vervulde, het geloof aan Hem, is zeker eene drukfout, en moet zijn: vervulde met geloof, enz.
Treffend is het bl. 85 aangehaalde, schoone antwoord van den grijzen polykarpus, die, tot afzwering van christus door den Heidenschen regter aangezocht, zeide: Zesentachtig jaren ben ik in deszelfs

{==706==} {>>pagina-aanduiding<<}
dienst, en Hij heeft mij nimmer iets kwaads gedaan. Hoe zoude ik dan Hem, mijnen Koning, mijnen Heiland, kunnen lasteren?

Geschiedenis van de Geloofsbelijdenis der Protestanten, op den Rijksdag te Augsburg in het jaar 1530 overgegeven. Door H.W. Rotermund, Pastor prim. aan den Dom te Bremen, Theol. en Phil. Doctor. Uit het Hoogduitsch. Te Deventer, bij J. de Lange. 1829. In gr. 8vo. VIII, 213 bl f 2-25.

‘Het is een dringende eisch onzer dagen’ (Voorb. IV) ‘- die door de polemische houding, in welke Katholijken en Protestanten steeds meer tegen elkander treden, ontwijfelbaar geregtvaardigd wordt - dat elk, die tot de Evangelische kerk behoort, en aan haar aanwezen en hare bedoelingen een levendig aandeel neemt, zich met hare stichting, haren bouw, den zin harer instellingen en hare innerlijke en uiterlijke regtmatige betrekkingen bekend make.’ Bij de viering van het driehonderdjarig feest in de Luthersche Gemeente zal wel niemand het overbodig keuren, dat over de Augsburgsche Confessie, en hetgeen met dezelve middellijk of onmiddellijk in verband staat, in zamengedrongene kortheid, zonder iets gewigtigs over te slaan, het noodige wordt medegedeeld. Dit is het oogmerk van rotermund met de uitgaaf van dit geschrift. Uitvoerig was deze Geschiedenis door anderen behandeld. Doch de werken dier Schrijvers zijn te wijdloopig of niet verkrijgbaar. Naar de behoeften van den tijd heeft rotermund dit werk ingerigt. Ook met de vertaling is dit eveneens het geval. Niet enkel de 25 Junij, de geheele stemming van Roomschen en Protestanten doet behoeften gevoelen, die te voren, bij mindere spanning, niet gekend, nu algemeen erkend worden, en bij Protestanten wel iets goeds zullen achterlaten.
In 45 paragraphen behandelt rotermund zijn on-
{==707==} {>>pagina-aanduiding<<}
derwerp, van hetwelk hij in het Voorberigt minder heeft opgegeven, dan hij werkelijk levert. De opgaaf der paragraphen - voor dit ons verslag te uitgebreid, om medegedeeld te worden - gaat het werk vooraf, en maakt dit opstel van rotermund voor den Protestant tot een nuttig handboek. Tot de feestviering komt onze aankondiging wat laat. Doch de Schrijver heeft ook alleen niet voor 25 Junij 1830 gewerkt. Wij kunnen dit werk ruimschoots aanprijzen, en wenschen het in handen van zulken, die, over de woelingen der Jezuiten en Ultramontanen (liberaal en illiberaal is onder deze cohorte hetzelfde) bekommerd, ook een geschiedkundig bewijs verlangen voor het gezegde van jezus: De poorten der Helle zullen mijne Gemeente niet overweldigen.
‘Hij beware’ (dezen wensch des Schrijvers voor de Luthersche kerk nemen wij ten slotte over voor de geheele Protestantsche) ‘de kerk bij den tot hiertoe genotenen vrede, en elk lid van dezelve bij het bestendige genot van vrede in het geweten!’





Leerrede over 's Konings voorbeeldige berusting in Gods bestuur, bij het oproer van een gedeelte zijner onderdanen, door M.A. Jentink, Predikant te Oudewater. Te Rotterdam, bij A.F.H. Smit 1830. In gr. 8vo. 15 Bl. f :-15 c.

De Christelijke Vaderlandsliefde. Leerrede over 1 Petr. II:13-17. Of een woord naar den tegenwoordigen toestand van ons Vaderland. Door G.C. van Balen Blanken, Predikant te Wognum. Te Hoorn, bij J. Vermande. 1830. In gr. 8vo. 24 Bl. f :-35.

De verschrikkelijke tooneelen, die in het zuidelijk gedeelte der Nederlanden plaats hebben, zijn van dien

{==708==} {>>pagina-aanduiding<<}
aard, dat de Leeraren van de Godsdienst vrij algemeen zich gedrongen gevoelen, om, naar de behoefte des tijds, woorden van opwekking, troost en bemoediging tot hunne hoorders te spreken; en deze toonen hunne belangstelling, door vlijtig opkomen ten huize des gebeds. Wat met genoegen werd gehoord, leest menigeen nog gaarne eens tot stichting. Dit bewoog reeds dezen en genen Prediker tot de uitgave.
De eerste dezer Leerredenen heeft tot tekst: 2 samuel XV:26b: Ziet, hier ben ik; Hij doe mij, zoo als het in zijne oogen goed is. De Eerw. jentink zegt in de Inleiding, dat de smart van david in bitterheid verre die van onzen Koning overtrof, alzoo geen vreemdeling, maar absalon, de eigen zoon, de muitelingen tegen david aanvoerde!... Verder wordt de vergelijking niet voortgezet, en dit is wèl gedaan: over het gebeurde ligt nog een digte sluijer. Jentink schetst I. de omstandigheden des oproers, en roemt de gelukkige dagen onder de regering van david op zoodanige wijze, dat men onwillekeurig daarbij moet denken aan onzen goeden Koning en aan de ondankbare, goddelooze Belgen. De gevoelens, in den tekst uitgedrukt, worden II. als navolgenswaardig aangeprezen. Hier komt menige gepaste aanmerking voor. Dan volgt III. eene bemoedigende opwekking, om op God te vertrouwen, en, in dit vertrouwen, het Vaderland te helpen verdedigen en beveiligen. - De nuttige strekking dezer Leerrede moge blijken uit het volgende: ‘Dat Roomschgezinde en Protestant zich nu verbinden met den broederband der eensgezindheid! Dat Protestant en Roomschgezinde zich nu scharen als een eenig man om het kruis van jezus christus! Het is de zaak onzer gemeenschappelijke Godsdienst, waarvoor wij strijden. De magt, die zich tegen ons verheft, verheft zich tegen God. Derzelver zuilen zijn verraad, eerloosheid en meineedigheid; vrijgeesten en Godverzakers wetten hunne zwaarden, en dwazen nemen dienst in dat rijk der duisternis en der gruwelen,’ enz. Wij wenschen deze Leerrede in veler handen.

{==709==} {>>pagina-aanduiding<<}

Ook de Eerw. van balen blanken voerde het woord voor de goede zaak, en prees van den kansel de Vaderlandsliefde aan. Op enkele gezegden zoude misschien hier en daar iets aan te merken zijn. Men zou b.v. kunnen vragen, of en in welken zin het Christendom de Vaderlandsliefde leert en aandringt? In den tekst ligt het niet, althans niet regtstreeks; volgens denzelven had de Leeraar moeten spreken over des Christens verpligting, om Wet en Overheid te gehoorzamen. De Schrijver schijnt dit zelf ook gevoeld te hebben, daar hij een' tweeledigen titel aan zijn stuk geeft. Hij licht I. den tekst toe, komt daardoor tot het besluit, dat orde, dat het bevorderen van orde in den Staat een der voornaamste bestanddeelen van de ware Vaderlandsliefde is, en wil dus II. meer bijzonder aanwijzen, wat al tot de Christelijke Vaderlandsliefde behoort; dezelve namelijk bestaat a. in Christelijke gezindheden en b. in Christelijke werkzaamheden. Het verwonderde ons, hier de woorden des Heilands: Ik ben niet gezonden, dan tot de verlorene schapen van den huize Israels, bijgebragt te vinden, en verder te lezen: Zoo deed Jezus. Palestina mogt Hem naauwelijks huisvesting en onderhoud verleenen, Hij wijdde niettemin zijne krachten aan zijn Vaderland. ‘Gij zult, was zijn woord tot de Apostelen, niet tot de Heidenen, en in geene stad der Samaritanen gaan.’ Dit doelde immers op geheel iets anders. Overigens stemmen wij den Predikant van Wognum gaarne toe, dat Vaderlandsliefde niet bestaat in hartstogtelijke bewoordingen, noch in het aanheffen van zekere kreten, noch in het dragen
van zekere teekenen, maar in het medewerken ter bereiking van dat doel, waartoe de maatschappelijke vereeniging daar is. Voorts kenmerkt zich deze preek door een' zeer goeden geest; waarom wij ons van meerdere aanmerkingen gaarne onthouden.





{==710==} {>>pagina-aanduiding<<}

Eenige eigenaardige Bijzonderheden betrekkelijk verschillende soorten van Nevel; door J.B. van Mons, Hoogleeraar te Leuven. Uit het Fransch vertaald door B. Meylink, Apotheker en Chemist te Deventer. Te Zutphen, bij W.C. Wansleven. 1829. In gr. 8vo. 56 Bl f :-60.

De zoogenoemde stinkende nevels, welke als een luchtrook dikwerf het zonlicht verduisteren, zijn in ons vaderland en ook elders genoegzaam bekend. Men is het echter niet eens aangaande de oorzaak dezer nevels; hoezeer verschillende gronden worden aangevoerd, om dezelve in het branden der heiden en veengronden te zoeken. Men kan over dit gevoelen van fincke en anderen met vrucht eene verhandeling van den overledenen Hoogleeraar thijssen nalezen, in de Bijdragen tot de Natuurk. Wetensch. II D. bl. 189-221. De Leuvensche Hoogleeraar van mons, wien de scheikunde sinds vele jaren onder hare ijverigste beoefenaars en schrijvers mag tellen, heeft in eene verhandeling, aangeboden aan de Akademie te Brussel, dit gevoelen getracht te wederleggen. Wij erkennen echter tot onze spijt, niet in staat te zijn, een regt denkbeeld van des schrijvers verklaring mede te deelen, wiens meening ons duister is. Volgens hem, zal de zoogenoemde stinkende nevel ‘een damp kunnen zijn, zoo onvolkomen verdikt, dat hij zich niet in water kan oplossen, en tusschen welke de electrieke stof geplaatst is zonder er aan vast te kleven;’ zie bl. 40. Wij moeten den lezer, die zich over het gevoelen van den Heer van mons onderrigten wil, dus naar het boekje verwijzen; waarbij wij nog voegen, dat in den Alg. Kunst- en Letterbode, 1830, No. 39, bl. 205-208, nog iets betrekkelijk den stinkenden nevel door den schrijver briefswijze is medegedeeld.





{==711==} {>>pagina-aanduiding<<}

Waarnemingen op Reizen in en buiten Duitschland, enz. Door Dr. A.H. Niemeijer. Uit het Hoogduitsch Vde Deel. Te Haarlem, bij de Wed. A. Loosjes, Pz. In gr. 8vo. XVI, 548 bl. f 5-25.

Ziedaar reeds het vijfde deel dezer Waarnemingen. Zij bevatten het vervolg van 's mans verblijf te Parijs, benevens zijne behoudene tehuiskomst en aanvankelijke herstelling in ambt en waardigheid. Die groote stad, en vele merkwaardige personen en zaken in dezelve, vooral ook herinneringen uit de omwenteling, leveren dus de meeste stof op; welker eigenaardige bewerking, door een' man als niemeijer, aan dezelve, schoon reeds elders vermeld, eene eigenaardige nieuwheid bijzet. Met den bejaarden en bedaarden Duitschen Geleerde doorwandelt men gaarne voormalige paleizen, fabrijken, openbare plaatsen, enz. enz. of bezoekt eenen en anderen beroemden man of vrouw. En is het dan ook niet altijd even belangrijk nieuws, wat wij er vernemen, het is toch altijd onderhoudend en leerzaam. Voor bijzondere bibliotheken moge het omslagtige werk al niet druk worden aangekocht; het staat in dit opzigt met zekere stichtelijke werken van onzen tijd gelijk, die wel nuttig en goed zijn, maar te veel ruimte en tijd vorderen, om een' Geleerde te voegen; doch zoo veel te beter voor de leesgezelschappen. De dood van den verdienstelijken man, na zijn schitterend gouden feest onlangs voorgevallen, zal daarenboven de belangstelling ligt vermeerderen. En waarlijk, zoo wij de lectuur van dit boek met die van vele stukken van den dag vergelijken, dan kunnen wij dezelve, wegens zijne leerzaamheid en goede strekking, niet genoeg roemen.
Den aard des werks nader te leeren kennen, zal, daar wij er al zoo dikwijls over spraken, wel niet noodig zijn. Ook de bijlagen zijn dikwijls zeer belangrijk.








{==712==} {>>pagina-aanduiding<<}

Reizen door Rusland, Siberië, Polen, Oostenrijk, Saksen, Pruissen, enz. ondernomen door James Holman, Lid der Koninklijke Maatschappij, enz. gedurende des Schrijvers volkomene blindheid, enz. Uit het Engelsch. Met Platen. IIde of laatste Deel. Te Amsterdam, bij J. van der Hey en Zoon. 1829. In gr. 8vo. XVI, 351 bl. f 3-90.

Tot wegneming van het vooroordeel tegen deze reisbeschrijving, wegens den bijzonderen toestand des reizigers, hebben wij het noodige aangemerkt, bij de aankondiging van het eerste deel. Wij verlieten den Schrijver te Kazan. Dit tweede deel vangt aan met het verhaal van deszelfs verblijf, ontmoetingen en waarnemingen in die stad. Kazan verlaten hebbende, trekt hij het Ural-gebergte over. Ekatharinenburg is de eerste plaats, welke de schrijver in Aziatisch Rusland aantreft. Van daar vertrekt hij naar Tobolsk, reist verder Siberië door, en komt over Tomsk tot Irkoutsk, de hoofdstad van het Oostelijk Siberië. Daar echter wordt de reiziger ingehaald door een', hem op Keizerlijk bevel achterna gezonden, Luitenant van de Veldjagers, die hem belet zijnen togt voort te zetten, hem tot Moskou, meestal langs denzelfden weg, dien hij gekomen was, geleidt, en hem vervolgens door Polen over de Russische grenzen brengt. Eindelijk reist de schrijver door Duitschland, over Weenen, Berlijn en andere plaatsen, naar Hamburg, gaat daar scheep, en komt in Engeland terug. - Ziedaar den hoofdzakelijken inhoud der voortzetting en van het besluit der reisbeschrijving in dit deel. Daar de reiziger zijne lezers veelal geleidt in het door vreemdelingen minst bezochte gedeelte van het uitgestrekt Russisch gebied, doet dit laatste deel in wetenswaardige bijzonderheden en belangrijke ontmoetingen niet onder voor het, door ons reeds gunstig aangekondigde, eerste deel. Uitgenomen de gemelijke uitvallen van den schrij-
{==713==} {>>pagina-aanduiding<<}
ver over de volbrenging van het Keizerlijk bevel, hetwelk hem belette zijne voorgenomene plannen geheel te voleindigen,
is ook de wijze, waarop hij zijne ontmoetingen verhaalt en zijne waarnemingen mededeelt, zeer onderhoudend. De vertaler geeft ook in dit werk, zoo wel door de overbrenging zelve in onze taal, als door zijne bijgevoegde aanmerkingen, blijken, dat hij ten volle berekend is voor zijne taak. Vooral stemmen wij in met zijne teregtwijzing van des schrijvers schampere beoordeeling van de behandeling, hem aangedaan door het Russisch Gouvernement. Wat ook holman aanwendt, om aan dien maatregel een geheimzinnig, staatkundig doel te doen toeschrijven, ook wij meenen het er voor te moeten houden, dat het avontuurlijke van des reizigers plan, om in zijnen weerloozen toestand zijnen togt tot daarhenen uit te strekken, waar, wegens de afgelegenheid der gewesten en het woeste der bevolking, den reiziger de bescherming van het Gouvernement geene genoegzame veiligheid kon verschaffen, den Keizer tot deze, anders eenigzins willekeurige, behandeling van den achtingwaardigen man heeft genoopt. Onder de achter het werk gevoegde aanmerkingen is vooral die tot opheldering van holman's opgave van landmaten en afstanden zeer doelmatig tot regt verstand van alwat in het werk daarop betrekking heeft. Onze aanbeveling van het eerste deel is dus ook van toepassing op het thans aangekondigde, hetwelk wij vertrouwen, dat door ons publiek met genoegen zal gelezen worden.




De Kluizenaar in Rusland, of Aanmerkingen op de Zeden en Gewoonten der Russen in het begin der XIXde Eeuw. Uit het Fransch. IIde of laatste Deel. Te Dordrecht, bij Blussé en van Braam. 1829. In gr. 8vo. 315 Bl. f 2-40.

Wij hebben bij de aankondiging van het eerste deel den verdienden lof aan dit werk gegeven. De Kluizenaar

{==714==} {>>pagina-aanduiding<<}
gaat op dezelfde loffelijke wijze, als hij had aangevangen, met het berigt van zijne waarnemingen voort. Over den aard van dit werk en den in hetzelve heerschenden geest hebben wij ons bij de aankondiging van het eerste deel over het algemeen gunstig uitgelaten, en achten ons daarom ontslagen van eene breedvoerige beoordeeling van dit tweede en laatste deel. In denzelfden trant voleindigt de Schrijver nu zijnen arbeid in de volgende 19 Hoofdstukken: Militaire Koloniën. Kleederpracht en Huwelijksuitzetten. Huwelijks- en Doopplegtigheid. Peterhof. Eene mislukte Ambassade. De Brand. Alexander. De Verloting. De Godsdienst. De nieuwe Izaakskerk. De Boeren. De Vrijmakingen. Een Uitstapje. Nog eene Wandeling te Zarskoeselo. De Epaulette bovenal. Opvoeding der Vrouwen. De Berisper. Over de Misdaden in Rusland. Varinka, of de roode Kroeg. Over het reusachtig ontwerp, om zekere gedeelten van het Russische krijgsleger als koloniën in de onbewoonde en onbebouwde streken des rijks te vestigen, geest de Schrijver een zeer belangwekkend berigt, waaruit wij het een en ander, als eene proef, willen overnemen:
‘In 't algemeen worden, buiten Rusland, de volkplantingen slechts beschouwd, als het krijgswezen, maar geenszins, als den landbouw betreffende. Velen weten niet, dat de vestiging van een regement op een aangewezen stuk gronds slechts ten koste van den zwaarsten arbeid kan worden verkregen: zoo als het droogmaken van moerassen, het vellen van bosschen, het ontginnen van woeste velden, enz. Wanneer de gebouwen, bestemd voor de huisvesting van een bataljon, voltooid zijn, brengt men er de boeren van de kroon, die de kern moeten uitmaken van het bataljon, dat bezit van den grond komt nemen. De betrekkingen van maagschap hebben er niets door te lijden: de jonge boer, die de krijgsdienst omhelst, en tevens landbouwer blijft, neemt zijnen ouden vader, zijne moeder, en, is hij getrouwd, zijne vrouw en kinderen mede. De beide an-
{==715==} {>>pagina-aanduiding<<}
dere bataljons, uit het leger genomen, om het regement voltallig te maken, worden de huisgenooten van het eerste. Allen houden zich gelijktijdig bezig met de ontginning der gronden, waarvan de voortbrengselen tot levensonderhoud voor de geheele bevolking bestemd zijn. De boeren, in diervoege soldaten geworden, oefenen zich twee dagen 's weeks in den wapenhandel; de twee bataljons, die geen eigendom bezitten, deelen in den veldarbeid: het gansche regement houdt zich dus met den landbouw bezig. Elke volkplanting bezit werklieden van alle ambachten, die er noodzakelijk zijn, zoo als bakkers, smeden, timmerlieden, enz. Onderscheidene groote gebouwen zijn voor den generalen staf van ieder regement bestemd: daar vindt men de woning van den Kolonel en der Opperofficieren, de kerk, de zaal voor de wapenoefeningen des winters, de voorraadschuren, het hospitaal, eene gaarkeuken of koffijhuis, waar de Officieren bijeenkomen, en waar men eene bibliotheek en de nieuwspapieren aantreft. Aan dat huis stappen de vreemdelingen af. In het midden der compagnies is een veld voor de zomerwapenoefeningen, eene
hoofdwacht, eene kapel en eene woning voor den Pope en de Onderofficieren. - De verschillende korpsen liggen in eene rij, en beslaan eene ruimte van zestig wersten in de lengte. De koloniën voor de ruiterij bevinden zich aan de oevers van de Pruth. Men berekent algemeen, dat alles te zamen tachtigduizend man beloopt. - Het uithuwen van de soldaten aan de dochters der boeren, die tot het regement behooren, is ook al een gewigtig ongerijf van deze instelling. De Officieren, met de zorg voor die verbindtenissen belast, geven zich waarschijnlijk bitter weinig moeite, om te ontdekken, of de aanstaande echtelingen eenige wederzijdsche liefde voor elkander hebben opgevat. Nooit geleek het huwelijk meer op eene loterij. Daar de mannen niet door de meisjes gekozen, maar haar opgedrongen worden, zijn die huwelijken slechts minder gewelddadig, dan die, welke de Sabijnsche maagdenroof ten gevolge had. Evenwel men zegt,

{==716==} {>>pagina-aanduiding<<}
dat er in al die verwarring eene soort van eensgezindheid heerscht. Een Opperofficier der kolonie, die op een familiefeest in den omtrek genoodigd werd, gaf ten antwoord: “Onmogelijk! Morgen trouwt het regement; ik ben plaatsvervangend vader van een duizendtal echtgenooten, en kan dus volstrekt niet weg!” Dit, zal men mij toestemmen, overtreft nog figaro, die eene gansche bezetting purgeerde.’
Indien het publiek door onzen lof, aan het eerste deel gegeven, zich niet heeft misleid gezien, dan twijfelen wij er niet aan, of ook dit deel zal den leeslust aangenaam en nuttig bezig houden.

C. Crispi Sallustii Bellum Catilinarium et Bellum Jugurthinum, cum Adnotationibus in usum Scholarum, edidit J. Koenders, Gymnasii Tungrensis Director. Trajecti ad Mosam, apud Viduam Lefebure-Renard. 1828. 8vo. pp. IV, 354.

De Heer koenders, Rector van het Gymnasium te Tongeren, heeft deze op zeer fraai papier en met eene schoone letter gedrukte uitgave van sallustius voor schoolgebruik ingerigt, en zijne verklaringen onder den tekst geplaatst ad modum Minellii, met dat onderscheid, dat wijlen minellius in het Latijn commentarieerde, koenders in het Nederduitsch. Vooreerst hebben wij den trant van minellius nooit goedgekeurd, voornamelijk om deze oorzaak, dat er weinig of niets voor den leerling wordt overgelaten om zelf te denken. Geef hem eene uitgave zonder eenige verklaring, uitgezonderd het allermoeijelijkste, hij zal datgene, hetwelk hij niet begrijpt, te huis moeten overpeinzen, zijne woordenboeken raadplegen, en verlangen naar de ophelderingen, hem door zijnen onderwijzer te geven. Hoe verheugt het hem niet, wanneer hij te huis zelf iets gevonden heeft, hetwelk op de school wordt goedgekeurd;

{==717==} {>>pagina-aanduiding<<}
hoe bedroeft hij zich, en schaamt zich heimelijk voor zichzelven, dat hij in kleinigheden is blijven steken; en hoe wordt zijne aandacht op de verklaringen des onderwijzers gevestigd en levendig gehouden, omdat hij dezelve in zijn geheugen moet prenten, daar hij ze niet gedrukt vindt, en zich daarop dus niet verlaten kan! Dit een en ander scherpt het oordeel van den leerling en wekt het denkvermogen op. De Commentariën van minellius hadden dit nog vooruit, dat ze in 't Latijn geschreven waren, en doorgaans nog al in redelijk Latijn. Dat werd dan toch niet zonder eenige inspanning en aandacht verstaan. Doet men dat nu ook in de moedertaal, dan hebben de leerlingen meer dan eene halve vertaling. Wij zijn het dus aangaande de manier met den Heer koenders niet eens, maar gelooven, dat hij veel geschiktheid en aanleg heeft om wèl en naauwkeurig te onderwijzen. Dit blijkt ons uit de aanteekeningen zelve. De Rector had die voor het mondeling onderwijs moeten gebruiken.





Euripidis Andromache. Vetera Scholia ad Euripidis Andromachen. Edidit cum sua tam ad fabulam, quam ad Scholia adnotatione Joannes Lenting, Art. Lib. Mag. Lit. Hum. Doct. Gymnasii Literarii, quod Zutphaniae est, Rector. Zutphaniae apud H.C.A. Thieme. 1829. 8vo. pp. XVI, 424.

De Heer lenting levert ons hier een nieuw bewijs van zijne geleerdheid en oordeelkundige studiën, besteed aan het beroemde Treurspel van euripides, Andromache genaamd. Deze uitgave is voorwaar met veel zorg en naauwkeurigheid bearbeid, hetwelk men ook wel niet anders verwachten konde van eenen man, die zich bijna uitsluitend bepaalt bij de oude Treurspeldichters. Hij heeft zich door derzelver aanhoudende lezing en overdenking eene bekendheid met stijl en gedachten verwor-
{==718==} {>>pagina-aanduiding<<}
ven, welke men zoo niet bij elken Geleerde vindt. Daarenboven heeft de Rector moeite, tijd noch kosten gespaard, om verschillende handschriften, welke er van de Andromache bestonden, met eigene oogen na te zien, en te dien einde eene reize naar Parijs ondernomen; en zijn hem eenige onuitgegevene aanteekeningen van den grooten valckenaer uit de Leydsche Bibliotheek medegedeeld. Ook heeft hij veel zorg besteed aan de oude Scholiën, dat zoo belangrijk hulpmiddel, om bedorvene plaatsen dikwijls gelukkig te herstellen. Eindelijk is het boek voorzien van verscheidene nuttige bladwijzers, en heeft de uitgever minder toegegeven aan eene zekere zucht om te willen emenderen, dan hij wel eens plagt te doen. Zoodat de Heer lenting, naar ons gevoelen, met deze uitgave van de Andromache veel eer zal behalen. Eene aanmerking houde hij ons ten goede. Dezelve betreft den stijl en de taal. Deze missen die eenvoudigheid, zuiverheid en kieschheid, welke men heden ten dage met regt van ieder, die Latijn schrijft, vordert. De Opdragt, aan den Graaf van der duyn van maasdam, is alles behalve fraai. De Voorrede is duister, gedrongen en ongemakkelijk. Datzelfde vonden wij in vele Aanteekeningen. Ook beviel het ons niet, dat de Grieksche verzen somtijds in het Nederduitsch worden geparaphraseerd. Men kan dat alles zeer wel in het Latijn doen; dat
heeft betere houding, en buitenlanders verstaan onze taal niet. Het is voor eenen man, gelijk de Heer lenting is, gemakkelijk, deze en andere kleinigheden in het vervolg te vermijden.




Tijdrekenkundige Tafels, bevattende de merkwaardigste Geschiedenissen, voorgevallen in de voornaamste Staten, gesticht vóór de Tijdrekening der Christenen; mitsgaders de voornaamste Ontdekkingen der Ouden. Door C.H. Roggen, Onderwijzer en Kostschoolhouder te 's Gravenhage. Te Dordrecht, bij E. Bonte. 1829. VIII, 106 bl. f :-50.


{==719==} {>>pagina-aanduiding<<}

Tot het wèl zamenstellen van dergelijke tijdrekenkundige Tafels wordt meer historische kennis vereischt, dan men gewoonlijk meent. Immers moeten deze Tafels de kern van de gewigtigste gebeurtenissen in een' korten en tevens duidelijken stijl bevatten, en als 't ware een compendium compendiorum uitmaken. Het is waar, er bestaan vele en velerlei geschiedkundige Tafels, uit welke men het beste en belangrijkste kan kiezen. Maar dan wordt het eene soort van gewoonlijk niet best zamenhangend geheel; men bemerkt dan zoo duidelijk, dat het een zamenraapsel is van verschillende deelen, en niet de vruchten van eigene studiën en overdenkingen. Alwie het geheel niet in zijne ziel omvat en als 't ware met éénen blik overziet, zal ons geen juist denkbeeld van het geheel in korte trekken schetsen. Wij willen dan den schrijver van dit boekje uit dat oogpunt niet beoordeelen.
Daar is iets anders, waarvoor wij hem en anderen, welke de oude Geschiedenis onderwijzen en de oude talen niet verstaan, willen waarschuwen. Dit is eene onverdragelijke slordigheid in het verwarren en verkeerd schrijven van eigennamen en in het begaan van andere onnaauwkeurigheden. Wij behoeven te dien einde dit boekje slechts te doorloopen.
Bl. 21. Beslissende veldslag bij Arbela of Gangamala. Arbela was eene stad en Gangamela een vlek. De schrijver, die ook verkeerd Gangamala spelt, schijnt de plaatsen voor dezelfde te houden. Elders lezen wij van eene stichting van den Areopagus; dat Creta thans Cyprus genaamd wordt; van eenen Macedonischen Koning coranus; van eene rivier Eurimidon; van eenen Lacedaemoniër gylipsus; dat demosthenes te Paenium geboren is; dat phyrrus Koning van Epirus was; dat leonidas in de Thermopyle streed; dat de Censors Keurmeesters waren; van Mus I en Mus III; van philippus te Kynoskephalen geslagen, enz. enz. enz. Wij kunnen dit werkje niet sterk aanbevelen.


{==720==} {>>pagina-aanduiding<<}

Vrijmoedige Gedachten over de tegenwoordige beroerten in een gedeelte van het Koningrijk der Nederlanden, toegelicht door eenige staaltjes uit de Geschiedenis van den opstand der Belgen tegen hunne laatste Souvereinen uit het Huis van Oostenrijk. Te 's Gravenhage, bij A. Kloots. 1830. In gr. 8vo. 44 Bl. f :-40.

Het is eenigermate gewaagd, over gebeurtenissen van den dag ten eerste bij openbaren geschrifte zich te verklaren. Omstandigheden nemen ligt eene wending, welke niet voorzien kon worden. Zoo is de gesteldheid van zaken ook reeds veel veranderd, nadat de Schrijver dit werkje ter perse had gegeven. Wat hij van de heerschappij des bijgeloofs zegt, schijnt thans door de uitkomst wederlegd te worden. Zoo schijnt het, schrijven wij met opzet; want nog is het einde niet. De uitersten raken elkander. Misschien is het voor de zaak der menschheid een geluk, dat vooreerst het ongeloof zich verheft boven het bijgeloof. Welligt moet langs dezen weg bereikt worden, wat de verlichte Keizer van Oostenrijk, jozef II, zich voorstelde, maar destijds niet kon volvoeren.
De Schrijver ontleent zijne staaltjes uit een werk, in 1818 te Gent bij p.f. de goesin verhaegen uitgegeven, onder den titel van: Jaerboeken der Oostenrijksche Nederlanden, van 1780 tot 1814, enz. opgesteld door eenen Tijdgenoot. Wanneer men de aangehaalde plaatsen leest, zoude men soms bijkans meenen, letterlijk vermeld te vinden, wat sedert 24 Augustus 1830 gebeurde. Tot proeve het volgende: ‘Deze opstekers,’ (zoo schreef een Belg ten jare 1818 in de taal des lands) ‘zoo geestelijke, als weireldlijke, stroeyden uyt alle soorten van lasterschriften, waeronder het voornaemste was een periodiek blad, bekend onder den naam van Keureminne, hetgene opgesteld wierd door zekeren van den elsken, Priester en Theologant te Loven. Dit blad vol agterklap, leugens en injurien tegen den Souvereyn en de gene hem aengekleefd waren, wierd met groot genoegen gelezen door de Bisschoppen,’ enz. ‘De muytelingen wierden daernaer bijgesprongen door borgers, waeronder zig bevonden eenige geestelijken, verraederlijk aenvandende en doodende, al

{==721==} {>>pagina-aanduiding<<}
wat soldaet was,’ enz. ‘Zulks gebeurde op zijn brabandsch, om het volk te verblinden.’ - ‘Den Advocaet h. van der noot, ten tijde der plundering tot Brussel, verbiedende aen de vrijwillige (vrijwilligers) te schieten, zeyde hun, dat de plunderaers hunne broeders waeren, dat zij tegen die menschen geene vreedheyd mogten begaen.’ Wat voorts de vrijmoedige Gedachten zelve betreft, de Schrijver geeft in een P.S. te kennen, dat hij deze den 16 Sept. l.l. ter perse heeft gegeven, en dat ze misschien, ware het mogelijk geweest, na het later gebeurde hier en daar gewijzigd zouden zijn geworden. Dit gelooven wij gaarne, doch meenen ook buitendien wel gegronde aanmerkingen op het gestelde te kunnen maken. Op bl. 39 wordt gevraagd: ‘Zijn de Belgen, die, vóór de Fransche omwenteling, sedert den Utrechtschen vrede, aan het huis van Oostenrijk onderworpen, en naderhand in de Republiek en het Keizerrijk van Frankrijk ingelijfd waren, bij de Tractaten van Londen en Weenen, gevraagd, of zij er in toestemden, om met de voormalige zeven Provincien tot één Koningrijk vereenigd te worden? dan of zij liever weder tot Oostenrijk of Frankrijk wilden behooren? Met welk regt kunnen zij dan nu eene scheiding en verandering van de gemaakte schikkingen, op eene met de Grondwet strijdige wijze, vorderen?’ Hier is de redenering des Schrijvers, naar ons oordeel, zeer zwak. Omdat de Belgen in 1815 niet gevraagd zijn, of zij vereeniging met ons begeerden, hebben zij thans, meent hij, geen regt, om te scheiden. Men zou hierop kunnen vragen: Wat is regt? Wie gaf in 1815 aan anderen
regt, om Relgen en Noord-Nederlanders met elkander te vereenigen? Op dit punt komt het voornamelijk aan. De zaak is, in weinige regelen schrifts, met eene magtspreuk geenszins af te doen. Ach! had de staatkunde toch nooit die heillooze vereeniging daargesteld!

Anklänge der Zeit von Ludwig Marchand. Utrecht, Verlag von C. van der Post, Jun. 1830. 8vo. 42 S.

Hoe verheugt het Recensent, in den Luxemburger marchand zulk eene echt vaderlandsche denkwijs aan te treffen! en hoe fiksch is zijne poëzij! Men meent, als 't ware, kleist, schiller en körner, ja ook bürger

{==722==} {>>pagina-aanduiding<<}
te hooren: spranken van het verschillend dichttalent dier mannen schijnen in den boezem van marchand in éénen ondeelbaren dichtgeest te zijn zamengegloeid, die in stoute en krachtige harmoniën zich uitstort. De Dichter verdient allezins de hem door van der hoop (zie bl. 37) toegebragte hulde. Men hoore Freiwilligers Minnesang, coupl. 1 en 2; benevens Jägerliedlein, den Studenten, die freiwillig ausziehen für Gott, Fürst und Vaterland. coupl. 1 en 4:

	Uit Freiwilligers Minnesang.
Was flammen die Blicke? was pocht das Herz? 
Was packet mich für ein Grausen? 
Der Jüngling schaut muthig himmelwärts, 
Fort will er, zu spielen in blutigem Scherz 
Mit des Sturmwindes mächtigem Sausen; 
Er tummelt den Rappen, hassasassa! 
Er ziehet den Flamberg, hurrah! hurrah! 
 
Nicht weinet sein Liebchen die Augen roth, 
Das thun nur die Fränk'schen Zofen. 
Sie schnallt sich ein Tuch um, blutigroth, 
Will zieh'n mit dem Liebsten auf Leben und Tod, 
Will nicht schmachtend sein hinter dem Ofen; 
Sie bindet ein breit orangengelb Band 
Auf's Mützchen des Liebsten mit fester Hand. 


	Uit het Jägerliedlein.
Auf, Jäger, das Büchslein rein und blank 
Rasch über den Arm gehangen! 
Für Pulver und Blei dem Vaterland Dank! 
Dann vorwärts! wie uns're Väter frank, 
Wo blutige Früchte prangen; 
Nach Braband auf die Parforce-Jagd, 
Und über die Kerls uns hergemacht! 
 
Wir suchen die Beut', wir wollen nicht 
Im Hinterhalt auf sie lauern; 
Das thut nur ein recht erbärmlicher Wicht: 
Ein Braver tritt frei ihr in's Gesicht, 
Und harret nicht hinter Mauern; 
Drum jagen wir stets das Wild im Frei'n, 
Und wollen nicht feige Brüssler sein. 






{==723==} {>>pagina-aanduiding<<}

Uitheemsche Harpentoonen, door Mr. J. Westenberg. Te Kampen, bij K. van Hulst. 1830. In kl. 8vo. VIII en 170 bl. f 1-80.

De Heer Mr. westenberg bezit smaak en gevoel voor poëzij, doch kent zichzelven het vermogen niet toe, om oorspronkelijke stukken te vervaardigen, die voor het algemeen belangwekkend genoeg zijn. Liever legt hij zich dan toe op eene getrouwe navolging van voortreffelijke gedichten van uitlanders, en als eene proeve van zijne pogingen te dien opzigte ontvangen wij dit fraaije en belangrijke bundeltje, waarvan de titel met een bevallig vignet versierd is, voorstellende bertha, daar zij de rotsen opvliegt, met den rooden band, haar door max geschonken, terwijl de valk van Keizer max haar vooruitzweeft, en max zelf op de eene, zijn vriend, Hertog herman, die op deszelfs verzoek hem dood zou schieten, op de andere rots staat; een tooneel uit het [Romantisch] Treurspel in één bedrijf: Keizer max op den Martinswand, door von schlechta.
De Heer westenberg is zeer gelukkig geweest in de keus der stukken, die hij der vertolking waardig achtte, en heeft in vele opzigten zich goed van zijne taak gekweten. Wij vinden hier navolgingen van lamartine, casimir de la vigne, dante, shakespeare, von schlechta, streckfuss, Mevrouw krüdener, victor hugo, jean paul, ursinus (namelijk den Dichter, alzoo geheeten), körner, schiller, matthisson, rühs, Lord byron, kind, costenoble, mohr, müchler, gramberg, schinck, wyss, franz en selam, benevens van eenige ongenoemden. De volgorde is die van den tijd der vertaling. De Koorknaap, de dramatische stukken, vooral Keizer max en de Romancen, benevens het Geweten; aan vaders, die kinderen buiten het huwelijk hebben, en de stukjes onder den algemeenen titel van Bloemenspraak, bevielen ons inzonderheid. Op eenige zwakheden moeten wij echter den Vertaler opmerkzaam maken, vooral omdat in navolgingen de manier, waarop men dat doet, dus keus van stukken, getrouwheid, stijl en versificatie, bij gebrek aan eigene vinding, al de verdienste maken. Nu zijn stijl en versificatie hier niet onberispelijk. Niet alleen is, bl. 3, verband voor verbannen af te keuren; maar de woord-
{==724==} {>>pagina-aanduiding<<}
schikking is ook soms niet Nederlandsch, zelfs in het tusschengevoegde proza. B.v. bl. 66. Hertog herman klimt uit de diepte tegen eene steenrots op, welke die,
waarop de Keizer zich bevindt, tegen over staat (entgegen steht). Ja, zoo gaat het wèl in het Duitsch; maar in goed Hollandsch zegt men: welke staat tegenover die, waarop de Keizer zich bevindt. Bl. 167: Vroeg in den mórgen een méisje gíng verláten heén en weder. Dat is even als: In ouden tijd in Frankenland een goelijk maagdske leefde. Die woordschikking is wel eenigzins verouderd; maar in zulk een stukje, waar zelfs de maat fantastisch is, juist op hare plaats. Doch die eigene woordschikking komt ook op vele plaatsen elders voor, waar men er zich minder mede vereenigen kan. De Heer westenberg mag voortaan daar wel wat op bedacht zijn. Keizer max heeft slechts één bedrijf, en toch maakt de Vertaler er twaalf van. Bij ongeluk heeft hij overal bedrijf in plaats van tooneel geschreven. Wat de versificatie betreft, daarin hinderen niet alleen eenige meer voorkomende hardheden, gelijk b.v. 'k k, 't t enz. Vrijheden in het rijm, als b.v. van tijd op eeuwigheid, en die beide op zaligheid; maar vooral dat opzwelgen van de i en y, hetwelk aan onze taal vreemd is, b.v. bl. 20. 
{== afbeelding 	==} {>>afbeelding<<}
    
 in drie grepen (
{== afbeelding 	==} {>>afbeelding<<}
    
); bl. 22. 
{== afbeelding 	==} {>>afbeelding<<}
    
 (
{== afbeelding 	==} {>>afbeelding<<}
    
 dus, wil men den regel in de maat lezen, in plaats van

{== afbeelding 	==} {>>afbeelding<<}
    
 of 
{== afbeelding 	==} {>>afbeelding<<}
    
, gelijk behoort); 
{== afbeelding 	==} {>>afbeelding<<}
    
 (dus 
{== afbeelding 	==} {>>afbeelding<<}
    
, bl. 125, voor 
{== afbeelding 	==} {>>afbeelding<<}
    
, of, volgens de aangenomene vrijheid, 
{== afbeelding 	==} {>>afbeelding<<}
    
), en op de eigene bladz. het laatste vers, als ook bl. 126, in plaats van 
{== afbeelding 	==} {>>afbeelding<<}
    
, of 't 
{== afbeelding 	==} {>>afbeelding<<}
    
, 't 
{== afbeelding 	==} {>>afbeelding<<}
    
, dus 't 
{== afbeelding 	==} {>>afbeelding<<}
    
. Dat heet eerst zamentrekken! Voorts is, bl. 93, op éénen na de laatste regel, bij ongeluk Jambisch in plaats van Trochaïsch, en bl. 133, vs. 5, van onder geteld, staat er bij vergissing een Alexandrijn in plaats van een' vijfvoetigen regel; men leze: Is deez' | vriendin | aan u, | verlaat | ne! ontvloôn? en dan komt het uit.





{==725==} {>>pagina-aanduiding<<}

De Nederlandsche Jongelingen. Door W. Kist, den Schrijver van den Ring van Gyges wedergevonden. Te Rotterdam, bij Mensing en van Westreenen. 1829. In gr. 8vo. 335 Bl. f 3-60.

De Schrijver wilde eenige wenken geven aan brave jongelingen, wier aandacht nog niet gevallen is op alles, wat bevorderlijk kan zijn tot het bereiken van hun doel - het voortkomen in de wereld. Hoofdst. I, over de keuze van een beroep, is niet minder belangrijk voor ouders, dan voor derzelver kinderen. H. II, de inspanning van den geest moet met ligchaamsoefeningen worden afgewisseld, geeft meer, dan het belooft. Ook over de nuttigheid van het aanleeren der oude talen, alsmede over het wèl verdeelen en spaarzaam gebruiken van den tijd, wordt hier iets goeds gezegd. Het opschrift van H. III is: onmisbare hulpmiddelen, om zijne fortuin te bevorderen. Bescheidenheid en nederigheid worden H. IV aangeprezen. Wat de Schrijver H. V over lectuur en schoone kunsten, en H. VI over de verkeering met menschen zegt, verdient behartiging. Eenige voorname hinderpalen, die den jongelingen den weg toesluiten, om de bewerkers te worden van hunne fortuin, H. VII, zijn mede belangrijk. Het spel, H. VIII, is treurig waarschuwend. Ligtzinnigheid en ontrouw worden H. IX, - de onmatigheid en de verwaarloozing der gezondheid en krachten H. X op eene treffende wijze geschetst. De lafhartige, H. XI, schijnt wat overdreven; doch men vindt soms zonderlinge menschen. Jongelingen, die veel vorderen, die uitzigten hebben, strijdig met het gezond verstand en menschenkennis, zullen met vele teleurstellingen moeten worstelen en hun leven in ontevredenheid doorbrengen, H. XII; een zeer waar en behartigenswaardig woord. De nadeelen van onbedachtzaamheid en praatzucht
worden H. XIII aangewezen. De ongevoelige en ondankbare jongeling is H. XIV geschetst. Moge het getal der zoodanigen niet zoo groot zijn, als de Schrijver meent! Wat H. XV over het waarnemen van ambt of beroep gezegd wordt, is zeer belangrijk. Ja, zoo gaat het dikwerf. Men meent niet genoeg voorspoed in de wereld of niet genoeg zegen op zijn werk te hebben, en men neemt eigene onvoorzigtigheid of verkeerdheid en verwaarloozing, die er de schuld, althans

{==726==} {>>pagina-aanduiding<<}
grootendeels, van zijn, niet behoorlijk in aanmerking. H. XVI heeft de keuze van eene echtgenoot, en H. XVII de echtverbindtenis ten onderwerp; in beide komen zeer nuttige wenken voor. Over moed en standvastigheid, bij het ondergaan van wederwaardigheden en rampen, wordt eindelijk H. XVIII gehandeld.
Ziet daar den belangrijken inhoud des boeks kortelijk opgegeven. Met volle ruimte kunnen wij hetzelve aanprijzen. Niet alleen jongelingen uit beschaafden stand, maar ook ouders zullen hetzelve met genoegen en nut kunnen lezen. De onderhoudende schrijfwijze van den Heer kist is bekend. De stijl, over het geheel vloeijend, laat hier en daar iets te wenschen over. Eenige fouten in de spelling ontsieren het anders zoo schoone werkje, b.v. spreekende (sprekende), jong gijtje (geitje), bedrijging en bedrijgen (bedreiging), verlichting (verligting) van smarten, koei (koe), neigen (nijgen), stond verstompt (verstomd), gij was (waart), zijnen (zijne) tafel.
Mogt het boek in veler handen komen en bij herhaling gelezen worden! Men zal geene reden hebben, om zich over geld en tijd, hieraan besteed, te beklagen.




De Katakomben (onderaardsche Grafgewelven) van Napels. Eene Geschiedenis uit onze dagen, door Frederik Jakobs, Hoogleeraar te Gotha. Te Leeuwarden, bij Steenbergen van Goor. 1830. In gr. 8vo. 227 Bl. f 1-80.

Natalie, de dochter van Sir arthur morton, een' zich in Italië ophoudenden Engelschen edelman, geraakt te Napels in verzoeking, om van de Protestantsche tot de Roomschgezinde godsdienstbelijdenis over te gaan. Hare overhelling tot het romaneske, de verwaarloozing van hare godsdienstige opvoeding, de indruk, dien een schrikkelijk doodsgevaar in de Katakomben van Napels op hare levendige, ligt te ontvlammen verbeelding achtergelaten had, doen zekeren Graaf corradi, een' vermomden Jezuit, het plan smeden, om het rijke Engelsche meisje, buiten weten van haren vader, tot het Roomsche kerkgeloof over te halen. Gelukkig gaan hare oogen nog bij tijds open, en ontkomt zij den haar gespannen strik. Daar natalie, als eene aanzienlijke Engelsche, boven het bereik van zijne wraak-
{==727==} {>>pagina-aanduiding<<}
zucht is, tracht hij dezelve te bevredigen aan een braaf en verstandig Joodsch meisje pennina, de vriendin van natalie, welke hij met haren vader nathan in de gevangenis der Inquisitie te Rome laat werpen, op de beschuldiging, dat zij natalie door hare raadgevingen afkeerig had gemaakt van de voorgenomene geloofsverandering. De gevangenen geraken echter in vrijheid, door de bemoeijing van een' aanzienlijken beschermer, den Markies tralasaquas. Deze ontmaskert den gewaanden corradi, die nu blijkt een bedrieger te zijn, zelf van Joodsche afkomst zijnde, en eigenlijk simon meijer te heeten. Na tralasaquas' dood begeven morton en natalie zich met nathan en pennina naar het vrije Engeland, waar het verhaal hen in ongestoorde en aangename vriendschap met elkander levende
verlaat.
Het spijt ons, dat de Heer steenbergen van goor aanleiding geeft, om dezen waarlijk in vele opzigten fraaijen roman niet op zichzelf, maar in vergelijking met spindler's Jezuit te beoordeelen. Naar onze wijze van zien, is op deze Katakomben, wanneer wij dezelve met spindler's werk vergelijken, toepasselijk: Tel brille au second rang, qui s'éclipse au premier. Van corradi wordt hier met eene enkele pennestreek gezegd, dat hij tot de orde der Jezuiten behoorde. Maar in het verhaal zelf komt hij enkel voor als een listig fortuinzoeker, die het rijke Engelsche meisje en haar vermogen voor zichzelf zoekt meester te worden, en als middel, hetwelk hem tot dit doel leiden zal, haar Roomschgezind tracht te maken. Wij zien hierin nog niets, dat den Jezuit kenmerkt. Al zijn alle Jezuiten schurken, daarom is iedere schurk nog geen Jezuit. In spindler's werk daarentegen wordt de Jezuit naar het leven afgeschilderd, in hetgeen hem van andere Roomschgezinden, en den deelgenoot der hoogere graden van den ondergeschikten aanvanger kenmerkend onderscheidt.
Onder hetgeen bij natalie een gunstig denkbeeld van de Roomsche godsdienst had doen ontstaan, noemt jakobs ook het volgende: ‘Met dante's divina comoedia had zij zich insgelijks bekend gemaakt, en naauwelijks kon zij den tijd afwachten, waarop haar datgene, wat zij, in de betooverendste taal en met al de kleurenpraal der poëzij getooid, had leeren kennen, in de wezenlijkheid zou beje-
{==728==} {>>pagina-aanduiding<<}
genen.’ Maar ieder, die met de klassieke Italiaansche schrijvers bekend is, weet, dat er bijna geen krachtiger tegengift is tegen de Roomsche proselytenmakerij, dan juist het bestuderen der beroemdste Italiaansche schrijvers van de veertiende en de eerste helft der vijftiende eeuw. Juist in die zelfde divina commedia (in het oorspronkelijke niet comoedia, zoo als jakobs schrijft) schildert dante de Roomsche kerk, als bedekt met allerlei vuiligheid, en bezwijkende onder den last van hare eigene misdaden. De dichter ontmoet Paus anastasius in het diepste der hel, ziet in die zelfde hel Paus nikolaas III, waar deze met de hielen naar boven bonifacius VIII verwacht, die hem aflossen moest, en wiens plaats weder vervangen moest worden door clemens V. Nu vragen wij, of jakobs grond heeft, om in dit verhaal natalie's bekendheid met dezen schrijver aan te voeren als eene der omstandigheden, welke haar tot het Roomsche kerkgeloof deden overhellen!
Aan wien, schrijver, of vertaler, of corrector, wij de zinstorende fouten in het aangehaalde Italiaansch te wijten hebben, kunnen wij niet beslissen; maar ons viel in het oog o.a. Galcotto voor Galeotto, contanto voor cotanto, georno voor giorno, che'ntrate voor ch'entrate.

De Karakterkunde volgens de Gelaatsleer in verband beschouwd met de Schedelleer en de menschelijke Temperamenten. Met Steendruk- afbeeldingen. Te 's Hertogenbosch, bij H. Palier en Zoon. 1829. In gr. 8vo. 135 Bl. f 2-:

De gelaats- en schedelleer, benevens de kennis der menschelijke temperamenten, worden in dit werkje toegepast op de karakterkunde. De schrijver gevoelt zich, na eene veeljare beoefening van dit wetenschappelijk vak, aangespoord, om een eenigzins geregeld zamenstel daarvan zijnen landgenooten aan te bieden. Hij meent daardoor in eene behoefte te voorzien, welker vervulling lavater nog te wenschen had gelaten. ‘Diens werk toch,’ zegt de schrijver, ‘is meer geschikt om de waarnemingen op te wekken, dan wel om het regelmatige der leer aan te toonen.’ Wij laten dit oordeel voor rekening van den schrijver.
In eene soort van inleiding handelt hij over de belangrijkheid en nuttigheid der gelaatkunde; derzelver gegrondheid

{==729==} {>>pagina-aanduiding<<}
op een zeker natuurlijk gevoel, hetwelk den mensch eigen is; over de gelaatkunde, als oppervlakkige beschouwing van den mensch, niet alleen van het aangezigt, maar van de geheele gedaante, in een' meer bepaalden zin, als physiognomie en pathognomie. Vervolgens ter zake tredende, gaat de schrijver over tot de physiognomische ontleding der verschillende deelen van het menschelijk hoofd, de schedel volgens het systema van gall, het haar, het voorhoofd, de wenkbraauwen, oogen, neus, mond en lippen, kin, wangen, de tanden en hals, geeft eenige regels op voor het aangezigt, benevens eenige aanmerkingen betrekkelijk kunstenaars.
De ontledende physiognomische regelen van ieder deel des aangezigts doorloopen hebbende, past de schrijver de opgegevene regelen toe door eenige voorbeelden, waartoe hij de bijgevoegde afbeeldingen bezigt. Vervolgens wijst hij aan, hoe men uit iemands blik, lach, stem, gang, kleedingswijze, handschrift, en de gedaante der hand zelve, tot de gesteldheid van zijn karakter besluiten kan. Het werk wordt besloten met de zoogenaamde temperamentsphysiognomie. Eerst worden de verschillende temperamenten genoemd, en dan van ieder derzelven afzonderlijk de invloed beschreven, welken zij op het karakter hebben. Zulk een rijkdom van onderwerpen wordt behandeld in het kort bestek van 135 wijd uiteen gedrukte bladzijden. De schrijver geeft blijken, dat hij met vlijt en oordeel de beste werken over de karakterkunde en derzelver hulpbronnen bestudeerd heeft. Voor eene gegronde beoefening, echter, is zulk eene schets te onvolledig; maar als eene bijdrage en handleiding tot het bestuderen van grondiger werken, over de hier behandelde wetenschap, kunnen wij het werkje gerust aanbevelen.

De Lakonieke, of vele zaken in weinige woorden gerigt aan hen, die denken. Uit het Engelsch. IIde Stukje. Te Rotterdam, bij Arbon en Krap. In 8vo. 148 Bl. f :-90.

Wij gaven aan het eerste stukje van dit allerlei verdienden lof. Wij noemen het een allerlei, om het ongelijksoortige der hier dikwijls op elkander volgende onderscheidene opmerkingen, kernspreuken en gezegden. Daarin zijn zij gelijk, dat zij het nadenken scherpen en nadenken verdienen. Voor

{==730==} {>>pagina-aanduiding<<}
eenen Lakonieke zijn zij meerendeels echter wat lang; reeds bij het eerste stukje hielden wij naauwelijks deze onze meening terug. Wij willen van de kortste hier eenige ter proeve afschrijven; het boekje verdient toch algemeen bekend te zijn, en niemand zal zich de herhaalde lezing van het een en ander, in een verloren oogenblik, beklagen:
‘De menschen zullen voor de Godsdienst haarkloven en twisten; voor haar vechten, sterven; alles, behalve voor haar leven.’
‘Van alle hartstogten is de naijver die gene, die de hardste dienst vordert en het zuurste loon geeft. De dienst is, op den voorspoed van den vijand te letten; het loon, daarvan zeker te zijn.’
‘De uitspattingen van onze jeugd zijn wissels, getrokken op onzen ouderdom, betaalbaar met interest omtrent dertig jaren na dato.’
‘De Paus gedraagt zich jegens onzen hemelschen Meester, gelijk een oneerlijk rentmeester jegens eenen aardschen heer. Hij zegt tot zijne pachters: Gij moogt mijns Meesters belangen blijven verwaarloozen zoo veel gij wilt; maar draagt zorg, om met mij op eenen goeden voet te zijn, en ik zal zorgen, dat gij op eenen goeden voet zijt met mijnen Meester.
De meeste vrouwen zullen eerder eene vrijpostigheid dan eene minachting vergeven, en indien eenige vrouw iemand liet ophangen om het stelen van hare beeldtenis, al ware die ook in goud gevat, zoo zoude dit een nieuw geval in regten zijn. Maar indien hij de kas wegdroeg, en de beeldtenis liggen liet, zoude ik voor zijne veiligheid niet instaan, al was het ook met den geslepensten advocaat en den handelbaarsten regter.’
Ten slotte nog deze, omdat het des schrijvers verkozen publiek aanwijst: ‘Schrijven om aan de laagste klasse te behagen, is hetgeen weinigen zouden wenschen te doen; schrijven om de hoogste klasse te behagen, is hetgeen nog weiniger vermogen te doen. Wij moeten ons tot de onkunde der eerste nederbuigen, of de afgunst der andere te boven komen. Laat ons dan trachten tusschen beide door te sturen, indien wij onzen naam en ons vermogen willen redden. De middelstand is rijkelijk genoeg met gezond oordeel bedeeld; een oordeel, dat niet bedorven is door ijdelheid, noch door onkunde onopgeklaard is gebleven; en hij, die zich in dit midden kan staande houden, behoeft voor geen der beide uitersten beducht te zijn. Indien de eene helft van het menschdom wijsgeeren en de andere helft gekken waren, zoo zoude ik deze bladen niet geschreven, of, zoo ik ze geschreven had, verbrand hebben.’ - Tantum!






{==1==} {>>pagina-aanduiding<<}

Mengelwerk.

Redevoering, over de waarde van het nationaal karakter eens volks, en over de middelen, om hetzelve te vestigen en te onderhouden.

Door Mr. A. Siewertsz van Reesema, Advocaat te Rotterdam (*).

Wie met opmerkzaamheid de geschiedenis der volken gadeslaat, staat niet zelden verbaasd bij de waarneming hunner onstandvastigheid! - Een tijdperk van de schoonste geestdrift voor het algemeene welzijn wordt soms onmiddellijk opgevolgd door een ander, waarin koelheid en zelfs onverschilligheid omtrent hetzelve zich vertoonen! Dezelfde burgers, welke, korten tijd te voren, ter afwering of afschudding van vreemde overheersching, gaarne hun geheel vermogen, ja hun leven zelfs zouden opgeofferd hebben, brengen met weêrzin hunne schatting tot behoud der zoo duur gekochte onafhankelijkheid, en hebben zelfs geen denkbeeld van eenigen pligt, om het geluk en de ware grootheid der natie te bevorderen! Van waar dit verschijnsel? Van waar die ommekeer? Van waar die tegenstrijdigheid? Of moet men het geene tegenstrijdigheid noemen, wanneer het met goed en bloed gekochte vaderland, na het verdrijven der gevaren, naauwelijks des omziens wordt waard geacht, en de plaats der edelste zelfopoffering geheel wordt ingenomen door het meest bekrompen eigenbelang?

{==2==} {>>pagina-aanduiding<<}

Zoo voorzeker, M.H., moet ieder daarover denken, die de gebeurtenissen waarneemt zonder menschenkennis; maar wie deze tot zijne leidsvrouw heeft, en zich door haar in de oorzaken der menschelijke handelingen ziet ingeleid, vindt in deze schijnbare tegenstrijdigheid slechts het natuurlijk gevolg van de ware gesteldheid des volks, waarbij dezelve zich vertoont.
Evenzeer toch als de bijzondere mensch over het algemeen meer vatbaar is voor oogenblikkelijke opwellingen ten goede, dan wel bezield met eenen standvastigen en eenparigen wil, welke alleen het deel is van een door zelfdenken gevormd en gevestigd karakter, zoo is hij ook in zijne betrekking tot het algemeene welzijn, zoo is hij als burger van den staat dezelfde. - Voorzeker, als buitengewone omstandigheden hem omringen, en hem uit de sluimering zijner zelfgenoegzaamheid opwekken; wanneer alle de krachten van zijnen geest worden opgeroepen, alle de roerselen zijner ziele worden aangesproken; bij het gezigt van de vlammen, die zijnen natuurgenoot dreigen te verslinden, bij het aanschouwen der ellenden, door de watervloeden aangebragt, maar vooral wanneer zijn eigen gevaar hem aangrijpt bij het naderen eens bloeddorstigen en wraakzuchtigen vijands, dan verheft zich zelfs het gemoed des gierigen tot weldadigheid, dan verstout zich het hart des beangsten tot heldenmoed, dan ontaardt de verslagenheid zelfs niet zelden tot vermetelheid. En als dan, na den dag des lijdens, de dag der vreugde gekomen is, dan is het niet onnatuurlijk, dat hij, wien deze toestand de ongewoonste was, den hoogsten toon des juichens aanheft. Maar met dien toestand, met dien nood, met die vreeze, welke het goede baarden, is dan ook de geestdrift verdwenen; het eigenbelang keert in zijne oude bedding terug; het meent zelfs rekening te mogen houden wegens de buitengewone opofferingen, tot welke het gekomen was, en het zinkt nog dieper dan te voren beneden het peil der waarachtige grootheid. Hetzelfde doet de geheele volksmenigte, welke vóór den dag des gevaars op zulk eene laagte van onzelfstandigheid geplaatst was.

{==3==} {>>pagina-aanduiding<<}

Geheel anders, M.H., vertoont zich de man van karakter, geheel anders vertoont zich de burger, wiens neigingen door vaste beginselen worden geleid, en op wien alles, wat goed en edel is, door zelfdenken dien invloed heeft verkregen, dat zijn wil daarvan eenen duurzamen en blijvenden indruk ontvangen heeft. Hij is onafhankelijk van de onderscheidene omstandigheden, die hem omringen kunnen; hij maakt dezelve dienstbaar aan het doeleinde, dat zijn wil zich voorstelt, - de vervulling van hetgeen goed en nuttig is. De gevaren vinden hem voorbereid tot derzelver afwering; zij mogen zijnen ijver aanvuren en verheffen, maar kunnen den vasten geest niet ontstemmen, die hem bezielt. De voorspoed doet hem niet verslappen; de overwinning doet zijne werkzaamheid niet verflaauwen; de zegepraal maakt hem niet dronken; de vreugde, die ook hem dankbare toonen doet slaken, is hem eene versterking des gemoeds tot nieuwen arbeid. Rustig en met waardigheid gaat hij, waar de vrede is teruggekeerd, voort op zijn pad. Het doorgestaan gevaar doet hem het behoudene te hooger schatten, en hij telt het reeds opgeofferde niet, dan om deszelfs ongenoegzaamheid te erkennen, en tot nieuwe pogingen ten goede te worden aangespoord. Even zoo handelt de volksmenigte, welke een nationaal karakter bezit, dat haar met standvastigheid doet streven naar het waarachtige algemeene welzijn.
Ik zal geene bijzondere herinneringen noodig hebben, om u, M.H., te overtuigen, dat, hoe lofwaardig onze landaard zich ook moge onderscheiden, de volksmenigte echter nog verre is van naar eene zoodanige te gelijken; reeds hebt gij welligt haar beeld herkend in de schildering, welke ik te voren van eene andere maakte. Maar zoo de waarheid, die alleen nut kan stichten, bij ons meer geldt dan laffe eigenwaan en verpestende vleijerij, dan zal ik, zoo ik vertrouw, geheel aan het oogmerk dezer aan het Nut van 't Algemeen toegewijde bijeenkomst beantwoorden, door in dit uur uwe aandacht te bepalen tot de waarde van het nationaal karakter eens

{==4==} {>>pagina-aanduiding<<}
volks, en daarbij een woord te voegen over de middelen, om hetzelve te vestigen en te onderhouden. Een onderwerp, wel waardig door begaafder en meer ervarene spekers te worden behandeld, maar hetwelk dan ook den uwen op uwe toegevendheid vertrouwen doet.

Het zal, geloof ik, volstrekt noodzakelijk zijn, ten einde alle misverstand voor te komen, dat ik, alvorens mijn opgegeven onderwerp zelf te behandelen, eenige meerdere bepaling geve aan hetgeen ik door nationaal karakter zal verstaan.
Het is er namelijk verre af, dat ik door deze benaming hier zoude willen aanduiden de bijzondere deugden en eigenschappen, welke eenig volk kenmerken, noch ook die hoofdtrekken, uit welker vereeniging (gelijk een onzer vaderlandsche schrijvers zich uitdrukte) die eigene geest, dat bijzondere karakter geboren wordt, waardoor het zich op eene meer of min kennelijke wijze van andere natiën onderscheidt. Neen, het is niet over het bijzonder volkskarakter, dat ik spreken wil, of meenen zoude nuttig te kunnen spreken. Immers, wanneer onze siegenbeek dat der Nederlanders in een bekoorlijk tafereel afschildert, als dat, waarin zich waarheid lsliefde aan eenvoudigheid, deftigheid aan opregtheid, bondigheid van oordeel aan naauwkeurigheid paart, en deze allen door eenen edelen geest van vrijheid en eene ongeveinsde godsdienstigheid verbonden worden, dan stemt mijne geheele ziel deze lofspraak toe, en vindt dezelve noch onverdiend noch overdreven. Waar is de ondankbare, die weigeren zoude de grootsche trekken te erkennen, door welke zich het Nederlandsch karakter steeds onderscheiden heeft? Waar is de ontaarde zoon, die hier het graf der vaderen zoude durven beschimpen? Maar gij vermoedt dan ook tevens reeds, M.H., dat ik door nationaal karakter iets anders, immers meerder versta, dan bloote vaderlandsliefde; en gij bedriegt u niet in deze opvatting, welker toepassing ons onmiddellijk tot den waren zin van mijn onderwerp geleiden kan.

{==5==} {>>pagina-aanduiding<<}

De vaderlandsliefde is eene neiging van het hart, een teeder gevoel, geboren uit den indruk, welken de plaats onzer geboorte en de betrekkingen onzer kindschheid op onze ziel maakten, en door welken dat hart aan dezelve verbonden blijft, al zijn ook elders voor hetzelve meerdere bronnen van genot geopend. Zij is eene aandrift van die kracht en levendigheid, dat zij den onbeschaafdsten met de sterkste banden hecht aan de onvruchtbaarste streken, en (zoo als dit door cicero als een merkwaardig voorbeeld werd aangewezen) zelfs eenen der wijsste mannen, den schranderen ulysses, zijn Ithaca, dat als een nest op de steilste rotsen lag, boven de onsterfelijkheid verkiezen deed. Maar het nationaal karakter, dat ik bedoel, is geene bloote neiging van het hart, geen gevoel, geene aandrift, maar een over ons geheel gedrag verspreide geest, een duurzaam gewrocht van den wil, van den door vaderlandsliefde ontgloeiden, maar door rede bepaalden wil des menschen; dat karakter kan niet vallen in eenen onbeschaafden, maar vereischt eene niet geringe ontwikkeling van het denkvermogen. De vaderlandsliefde, hoe sterk van aard, heeft haren grondslag in het eigen welbehagen des menschen, in het genoegen, dat door het vaderland in hem wordt opgewekt; en als dit vaderland door vreemden aanval bedreigd wordt, dan is het zijn eigen genot, hetwelk hij, in drift ontstoken, verdedigt. Maar het nationaal karakter heeft zijn kenmerk in de welberadene opoffering, die de bijzondere burger doet van zijn eigen belang, ten behoeve van het algemeene welzijn; het heeft geene opwekking van den hartstogt meer noodig, om te ontgloeijen; het werkt ook daar, waar rust en stilte heerschen, waar geene drift wordt geprikkeld; het bestaat in eene onophoudelijke bevordering van het geluk en den roem des volks, tot hetwelk men behoort, gevoed door eenen zoo bepaaalden wil, dat deze zich gevormd heeft tot eenen algemeen werkenden geest, welke bij alle des
burgers handelingen voorzit, en aan zijn bijzonder karakter den gloed van een publiek karakter mededeelt. Een

{==6==} {>>pagina-aanduiding<<}
burger, met zulk eenen wil bezield, telt steeds het belang des vaderlands vóór het zijne. Hij beschouwt zich als lid van een groot en onverdeeld huisgezin, tot gemeen geluk verbonden, waaraan alles, wat hij bezit, verkrijgt, vermag, toebehoort, waaraan hij alle zijne krachten van ligchaam en geest, zijne schranderheid, zijne kennis, zijne uitvindingen heeft toegewijd, tegen het vreedzaam genot, dat hem door de algemeene vereeniging gewaarborgd is, van alles, wat hem, waar het vaderland voldaan is, overblijft. Van zulk een karakter, ik beken het, M.H., geeft de geschiedenis slechts weinige voorbeelden. Griekenland en Rome hebben echter enkele schoone tijdperken daarvan gezien; Engeland heeft reeds sedert lang dien geest gekweekt en behouden, en is daardoor gestegen tot die hoogte van magt, en tot die uitgebreide bekwaamheid in alle kunsten des levens, naar welke geheel Europa bewonderend opziet. Zelfs aan Frankrijk was bijna uit alle deszelfs gruwelen, zegepralen en ongelukken zulk een geest geboren. Wat ons betreft, Nederlanders! geen volk gaf immer meer blijk van gehechtheid aan vaderlandschen bodem, en, wanneer hetzelve in gevaar was, van meer liefde tot het vaderland. Ik zoude mij schamen, hier eenig voorbeeld te noemen. Maar ieder, die met onze geschiedenis bekend is, zal het mij voorzeker toestemmen, dat het door onze maatschappelijke inrigtingen tot op onze dagen toe onmogelijk gemaakt was, dat zich immer zulk een waarlijk nationaal karakter bij onzen landaard konde vormen. Waar iedere stad haar onafhankelijk bestuur had, (en zoo was het, uit krachte der van de Grafelijke Leenheeren verkregene privilegiën, reeds vóór de afschudding der Spaansche heerschappij) daar werd wel een groot gewigt gehecht aan de hoedanigheid van burger, maar niet van den staat, neen! van eene stad. Voor stedelijke
voorregten werd die opstand begonnen, aan welken daarna, door de onmenschelijke wreedheden en vervolgingen des beheerschers, eene heiliger en algemeener oorzaak werd toegevoegd, welke

{==7==} {>>pagina-aanduiding<<}
den edelen willem den eersten bewoog, zich aan de spitse te stellen, en eene algemeene vaderlandsliefde ontvonkte, welke zich, door dood en verwoesting henen, de onafhankelijkheid verwon. Deze echter kromp na den strijd weder in tot de vrijheid der steden; en, schoon de onderscheidene landschappen zich tot eenen gemeenen staat verbonden, welke naar buiten wonderen heeft gewrocht, wie weet het echter niet, dat van binnen stad tegen stad, landschap tegen landschap woelde, en nu deze, dan gene, en eindelijk allen schokten tegen de algemeene uitvoerende magt? Wie erkent het niet, dat aldus, tot op onze dagen, nimmer, dan in oogenblikken van algemeen gevaar, het algemeen welzijn, maar, in vrede, alleen het bijzonder belang gehuldigd werd; en dat deze gesteldheid zelve te gelijk oorzaak en bewijs was van het ontbreken van dat nationaal karakter, hetwelk wij straks geschetst hebben?
Maar, staan wij aldus met onzen staat zelven nog aan het begin van eene geheel nieuwe loopbaan, het is dan ook niet te verwonderen, indien nog hier en daar veel van het oude is overgebleven; dat sommigen zelfs nog meer schijnen te hechten aan het terugroepen van den verbannen geest van bijzonder belang, dan aan het ijverig ontwikkelen van den nationalen geest, welke ons tegenwoordig staatsgebouw behoort te schragen; - het is niet vreemd, dat de volksmenigte nog noodig heeft, van de waarde en den invloed van zulk een nationaal karakter levendiger te worden doordrongen.
Wien, echter, stralen deze niet ten duidelijkste in het oog, die overtuigd is, dat de ware onafhankelijkheid de onmisbare grondzuil is van het volksgeluk, en deze onafhankelijkheid geheel en al steunt op de grootheid der krachten en op de eensgezindheid der natie?
Maar, terwijl niemand deze waarheden tegenspreekt, ontsnappen echter derzelver gevolgen wel eens de aandacht des handelenden burgers. Daar zijn er, die, wanneer zij geene vreemde beheerschers zien, wanneer 's lands vlag gerust van torens en schepen wappert, en

{==8==} {>>pagina-aanduiding<<}
de bevelen der regering in de volkstaal worden gegeven, reeds de onafhankelijkheid genoeg gevestigd achten; die geen denkbeeld hebben van derzelver stoornis, en die morren tegen de grootheid der lasten, welke in zulk eenen vreedzamen toestand van hen gevorderd worden. Kortzigtigen! die niet verder ziet, dan het tegenwoordig oogenblik, niet verder dan den horizon, die u omringt! Immers schijnt de wijsheid der mieren, welke zich tegen den tijd van nood woningen bereiden en nooddruft verzorgen, het doorzigt van dezen te overtreffen. Wat beduidt de onafhankelijkheid eener natie, wanneer zij ieder oogenblik door vreemden overmoed kan worden gestoord? Hare duurzaamheid, hare eerbiedwekkende houding, haar bereid zijn tot afwering van allen overval kunnen alleen haar eene wezenlijke waarde geven; maar deze vorderen te meerder voorzorgen, naar mate grooter natiën dezelve omringen en haren voorspoed afgunstig zijn. Is het al niet noodig, ten oorlog te bereiden, om den vrede te behouden, hoe talloos zijn echter de vereischten niet, om den staat naar buiten dat veerkrachtig zamenstel te geven, hetwelk anderen den moed benemen moet, niet alleen om den staat zelven aan te randen, maar ook om deszelfs bronnen van welvaart heimelijk te ondermijnen! Want daarin bestaat de ware onafhankelijkheid eens volks, dat het de volkomenste vrijheid geniet, om zijne krachten te ontwikkelen en tot eigen welzijn te gebruiken, en dat er in deszelfs verkeer met andere volken eene regtmatige wederkeerigheid stand grijpe. En is nu van die wederkeerigheid een deel verloren gegaan, - gelijk niemand zal ontkennen, dat eenmaal de Navigatieakte van cromwell aan ons vaderland in dit opzigt een nog nimmer hersteld verlies deed ondergaan, - hoe angstvallig moeten dan niet de zorgen des staatsbestuurs daarhenen zijn gerigt, om verdere afbreuk te voorkomen, ja om de geleden schade langs andere wegen te herstellen! En waarlijk, wat ook zal den enkelen burger het opstapelen
van schatten baten, wanneer intusschen de algemeene bronnen van welvaart worden verstopt, en

{==9==} {>>pagina-aanduiding<<}
de vernedering van den staat dien deszelfs ondergang doet naderen?
Een nationaal karakter alleen is in staat, om de tot afwering van zulk een onheil noodzakelijke krachten te verzamelen. De welvaart des lands is aan hetzelve ter eerste wet; en van welk eene waarde en invloed op het volksgeluk moet deze niet zijn, wanneer zij algemeen door de natie wordt betracht!
Zij vormt geene afzonderlijke deugd, maar zij is de algemeene voedster van alle bijzondere deugden; zij is de eerste hoedanigheid van allen. In welk eenen kring zich ook de burger geplaatst zie, welk bedrijf hij uitoefene, welk beroep hij bekleede, hij heeft vóór alles het oog gevestigd op het nut, dat hij zijn vaderland kan aanbrengen. Dit uitzigt verheft zijne werkzaamheid; hij is niet tevreden met het voordeel, dat zijne kunst of wetenschap hem, tot onderhoud van zich en de zijnen, toereikend aanbrengt, door de oude sleur te volgen van zijne voorgangers; maar het denkbeeld vooral, van aan zijne natie eenen wijderen werkkring te openen, doet hem zijn bedrijf bepeinzen, en brengt hem op wegen van verbetering en uitbreiding, welke bij de slaafsche vervulling der eigene behoeften nimmer zouden gevonden zijn. Ontelbaar zijn de voordeelen, welke daaruit, ten algemeenen welzijn, van alle kanten zamenvloeijen, en met fierheid mag deze burger terugzien op het deel, dat hij aan derzelver oorsprong had. Een edele trots ontstaat uit het gevoel van het naauw verband, dat den geheelen staat met zijne werkzaamheid vereenigt; deze verheft hem boven de lage aanrandingen van nijd en ijverzucht, en geeft hem telkens nieuwe aansporing om ijverig voort te gaan. Waar elders het eigenbelang een afgunstig oog werpt op de vorderingen, door anderen in hetzelfde beroep, of kunst, of wetenschap gemaakt, daar doet integendeel het nationaal karakter den burger zich verheugen in de verdiensten zijner broederen, en in dezelve alleen eenen spoorslag vinden ter waardige navolging. Waar elders verbods- of gilde-wetten worden

{==10==} {>>pagina-aanduiding<<}
begeerd, om de mededinging te verlammen, den naijver te betoomen, en den verjaarden trant tot eigen gemak en eigen voordeel te behouden, daar vormt het nationaal karakter integendeel eenen edelen wedstrijd, versierd door onderlinge welwillendheid, en bekroond door de vruchten, welke het vaderland daarvan inoogst, en die van hetzelve weder tot den werkzamen burger terugkeeren. Waar elders, ter ondersteuning van groote ondernemingen, geen of niet dan schaarsche bijstand wordt verkregen, zoo geen dadelijk voordeel daarmede gepaard gaat, daar brengt het nationaal karakter aanzienlijke bijdragen ten offer, zonder eenige hoop op teruggave, in het hooge vooruitzigt alleen, dat het algemeen, ja dat een later geslacht daarvan het genot zal hebben. Waar elders alle nieuwe uitvindingen door eigenbelang en vooroordeel worden gedwarsboomd, en de laagste middelen niet worden gespaard, om de zich ontwikkelende nijverheid te onderdrukken, daar ontvangt het nationaal karakter dezelve met eene onverdeelde toejuiching en onbezweken bijstand. Waar elders... Maar wat schetse ik u, M.H., de enkele trekken van eenen geest, zoo rijk in heilzame gevolgen, dat dezelve zich in alles openbaart, wat in de minste betrekking staat tot de algemeene welvaart? Het nationaal karakter is eene nimmer uit te putten bron, waaruit zich naar alle zijden de weldadigste stralen van vruchtbaarmakend water over de beemden van volksvlijt en kunstijver verspreiden. Eene algemeene achting omringt den nuttigen burger; eene algemeene geestdrift verheft den vaderlandschen kunstenaar; alle kleine bewegingen en driften worden gesmoord door dat roersel, alle edele aandoeningen opgewekt door die boven alles geldende drijfveer: het heil van het vaderland!
Kan het anders, M.H., of zulk eene stemming, wanneer zij niet slechts hier of daar, bij eenen enkelen gevonden wordt, maar zich over de geheele volksmenigte heeft verspreid, moet in hare uitwerking de natuurlijke en zedelijke krachten des volks opvoeren tot eene hoog-
{==11==} {>>pagina-aanduiding<<}
te, welke zonder dezelve nimmer te bereiken was? Waar toch zulk een geest algemeen heerschende is, bestaat het vermogen van den staat in het gezamenlijk vermogen van alle de burgers, wier gewilligheid in het zamenbrengen van hetgeen gevorderd wordt het bestuur van het gemeenschappelijk ligchaam magtigt, om alle die middelen te beramen en uit te voeren, op welke aller onafhankelijkheid en welvaart berusten.
De nijverheid, op eene zoo uitnemende wijze aangekweekt en uitgebreid, stelt bovendien het volk in staat tot het dragen van zwaardere lasten, daar zij grootere winsten aanbrengt. Meer nog, echter, dan de levenlooze schatten, welke zulk eene volksmenigte voor het gemeene welzijn veil heeft, is de geest zelf voor den staat belangrijk, welke zich aldus gevestigd heeft. Die geest maakt iederen burger tot eenen warmen voorstander van het heil en den roem der natie; nimmer verflaauwt in hem de vlam der vaderlandsliefde; nimmer ook verkeert zij in een dwaallicht; het zij gevaar dreige, of hooger voorspoed lokke, onverpoosd schiet zij hare zuivere spranken uit; nergens is een zielloos ligchaam; overal is leven en levenskracht merkbaar, zich tot een zelfde geheiligd doel vereenigende.
Maar welligt mishaagt u, M.H., het onbepaalde van mijne voorstelling, en verlangt gij, dat ik nog eenige bijzondere gevolgen van een heerschend nationaal karakter naauwkeuriger teekene. Hoe gaarne voldoe ik aan uwen wensch! Laat ons dan daartoe opmerken, hoe het nationaal karakter zich op eene uitnemende wijze vertoont in een onbepaald vertrouwen op de regering van den staat; hoe hetzelve den gewigtigsten invloed heeft op het huiselijk geluk, en hoe hetzelve daarnevens den grond legt tot eenen waardigen geest van wereldburgerschap.
Er is voor eenen staat niets noodlottiger, dan dat de regering mistrouwd wordt door de burgers, het zij ten aanzien van den wil, het zij ten aanzien der krachten, om het algemeene welzijn te bevorderen. Dit mistrouwen toch verlamt de uitvoering van derzelver bevelen, baart

{==12==} {>>pagina-aanduiding<<}
meer en meer toenemende tegenwerking, en eindelijk volstrekte regeringloosheid, welke onmiddellijk ten verderve leidt, ja in hare uitwerkselen meer ellende verspreidt, dan een willekeurig oppergezag. Daarentegen geeft een nederig vertrouwen op de wijsheid en welwillendheid van het staatsbestuur gewillige harten en handen ter opvolging van deszelfs besluiten, schenkt veerkracht aan de uitvoering, en brengt in dezelve die zamentreffende eenstemmigheid, welke noodzakelijk is, om het beoogde doelwit op de snelste en zekerste wijze te bereiken. Dat vertrouwen brengt den staat het leven, het mistrouwen den dood.
Maar, welke zijn toch wel de bronnen, uit welke een zoo verderfelijk mistrouwen meestal ontstaat? - Voorwaar, M.H., deze zijn geene andere, dan het eigenbelang, de eigenzinnigheid, de eerzucht der burgers. Nu eens vertoonen zij zich openbaar, dan weder verbergen zij zich onder den mantel van grootsche, schijnbaar voor het algemeene heil gestemde gevoelens; maar wie deze mogen betrouwen of bestrijden, zij worden beide evenzeer bedrogen. Gelijk overal, zoo is ook hier althans het uitvaren tegen de wijsbegeerte een geheel ijdele arbeid, den waarlijk nadenkenden man onwaardig. De wijsbegeerte leert den mensch de grenzen van zijn verstand kennen, deszelfs beperktheid beseffen, en orde en harmonie zoeken; zij maakt den godsdienst tot eene behoefte, door hare eigene armoede te erkennen; zij sluit zich nederig aan het geloof, dat troostend haar verbeidt; zij eerbiedigt het gezag, dat haar beschermt. Maar het zijn de zichzelven zoekende neigingen, de op zichzelven steunende meeningen, de zichzelven bedoelende driften der menschen, welke, den naam van eene begeerte naar wijsheid onwaardig, alom wanorde baren, en dien schandvlekken, achter welken zij schuilen. Tegen dezen, echter, geeft, wat de rust der staten aangaat, het welgevestigd nationaal karakter niet slechts een tegengif, het sluit dezelve ganschelijk uit, en verhoedt de afwijkingen, tot welke de bloote vaderlandsliefde zoude kunnen over-
{==13==} {>>pagina-aanduiding<<}
slaan. Gevestigd op eene innige overtuiging, dat het algemeen welzijn vóór alles gaat, en geleid door eenen vasten wil om daartoe mede te werken, offert hetzelve zijne eigene meeningen geheel op aan die van den Vorst, die van een hooger standpunt het geluk der natie overziet, en stelt in hem een onbegrensd vertrouwen. Daden van geweld, verkrachting van de onuitwischbare regten der menschheid alleen kunnen dat vertrouwen doen wankelen; maar, waar deze worden geëerbiedigd, wacht zich de burger wèl, van met zijn, dikwijls zoo eenzijdig en
ontoegerust, oordeel te tasten in het bestuur der overheid, en elken misgreep, dien hij met zijne schranderheid meent te ontdekken, uit te meten, te doen wegen, te verspreiden, en daardoor eene eerzuil voor zijnen eigen geest naast eene schandzuil voor den Vader des vaderlands op te bouwen. Neen, wat hem geschiedenis of wijsbegeerte ook moge geleerd hebben, hij stelt hare keurigste vrucht daarin, dat hij in de beoefening zijner pligten berust, en zich niet ijdel verheft tot de bemoeijingen des regents, zoo lang hij daartoe niet geroepen is. Binnen de grenzen van zijnen kring bevordert hij boven alles het heil des lands; maar hij treedt niet buiten dezelve; hij betracht vóór alles dat heil; hij beheerscht het niet. Zulk een karakter, onder de geheele volksmenigte verspreid, maakt den staat tot eenen tempel van eensgezindheid, waarin der vaderen spreuk, dat eendragt magt maakt, nog beter wordt beoefend, dan zij dit mogten zien. En zoude dan zulk een karakter geenen weldadigen invloed hebben op het huiselijk geluk der burgers? Er zou misschien hier of daar een enkele staatkundige ledigganger kunnen gevonden worden, die dit in twijfel trok, dewijl hij vreezen mogt, in zulk eenen staat weinig hoorders te vinden voor de geheimen, die hij dagelijks uit de nieuwspapieren meent op te delven, of voor de uitzigten, die de toekomst nog verborgen houdt: maar, weet deze ook van huiselijk geluk? Zijn zielsgenot ligt in twisten en verwarring; dat geluk, integendeel, in het ongestoord genot van vriendschap en liefde. Aan u vraag

{==14==} {>>pagina-aanduiding<<}
ik het, aan u, die uit de geschiedenis u tijden voor den geest kunt roepen, waarin de burgers van eenen staat zich in staatsbestuurders hervormden, en elk zijne meening wilde hebben, en behouden, en doen zegevieren, omtrent de middelen van het staatsbewind; aan u vraag ik het, hoe vele banden daardoor werden verbroken, hoe vele huisgezinnen verdeeld, hoe vele genietingen van het zoo snel voorbijgaande leven verstoord, hoe veel toch nimmer wederkeerende en onschatbare tijd ijdel en nutteloos werd ontroofd aan de oefeningen, door welke, te midden van eenen vreedzamen huiselijken kring, het verstand had opgeklaard, de geest verheven, de smaak beschaafd, het levensgenot verhoogd, het hart veredeld kunnen worden? - Maar hoe onschatbaar wordt dan voor het huiselijk geluk niet het vestigen van een nationaal karakter, dat, van alle die rustverstorende begoochelingen verwijderd, echter het goede, dat daaraan ten grondslage lag, behoudt, ja van eene onbestemde neiging tot een geestverheffend beginsel opvoert! Want, zoo ergens, dan is te midden der huiselijke rust zulk een karakter vruchtbaar in zegenrijke gevolgen. De roem des vaderlands is als eene zon, welke alle de oefeningen en bezigheden van een huisgezin beschijnt, dat door zulk eenen geest is bezield. Waar elders de overspanning overgaat in onverschilligheid, hier geeft de welberadene en diepgewortelde zucht voor het heil des lands eene duurzame bekoorlijkheid te meerder aan alles, wat ieder lid des gezins versiert. Zij verheft het gemoed des huisvaders, in wien allen den burger hoogachten; zij bezielt den ijver des jongelings; zij is nog de lust der grijsheid; zij voert zelfs de geestdrift in het kalme gemoed der zachte vrouw, en glinstert in het oog der teedere maagd, wanneer de naam des vaderlands van hare lippen vloeit!
Maar welligt meent iemand, dat het gevoel van eigenwaarde, aan zulk een nationaal karakter zoo natuurlijk verbonden, aan hetzelve die lenigheid beneemt, welke vooral door het verkeer met andere volken wordt gevorderd, en aan hetzelve eene stroefheid geeft, welke het

{==15==} {>>pagina-aanduiding<<}
zelfs onaangenaam maken kan. Welligt beroept hij zich op den vaak vermelden hoogmoed der bewoners van Albion. Zullen wij ons door deze tegenspraak laten verblinden, M.H.? Dat zouden wij, indien wij aannamen, dat een gevoel der waardigheid van ons karakter hoogmoed ware; maar ieder, die ook in de zedelijke wereld zulk een gevoel erkent voor een der vele, door de wijze Voorzienigheid in den mensch gelegde, middelen, waardoor hij aan het goede gehecht blijven, en van alle zielverlagende ondeugden kan teruggehouden worden, zal met mij een ander oordeel vellen. Niemand zal ontkennen, dat een volk, hetwelk zich bewust is, eenstemmig het heil van het algemeen te beschouwen als het hoogste goed, en zich door de ondervinding verzekerd heeft, tot de grootste zelfopoffering dagelijks bereid te zijn, ja hetwelk reeds de reuzenwerken mag aanschouwen, door dien geest gewrocht; niemand zal ontkennen, dat zulk een volk daaruit eene edele fierheid ontleenen mag, welke zelve weder het gevestigde kan schragen en ondersteunen. Maar wel verre dat zulks leiden zoude tot eenen der menschheid onwaardigen eigenwaan, zoo legt integendeel het waarachtig nationaal karakter den grondslag tot eenen eerwaardigen geest van wereldburgerschap.
Van wereldburgerschap? Ja, ik weet het, M.H., ook dit woord, de beeldrijke uitdrukking eener algemeene menschenliefde, heeft het lot van alles, wat edel en grootsch is, ondergaan, van jammerlijk te zijn misbruikt, zoodat men het zich tegenwoordig schijnt te schamen. Het is, zelfs voor den oppervlakkigen beschouwer, een in de geschiedenis der menschelijke begrippen merkwaardig verschijnsel, dat, terwijl de deugdzame socrates, gevraagd zijnde, tot welke stad hij behoorde, zeide: Ik ben een wereldburger! en hierover door ouderen en nieuweren hoog verheven werd, in onze dagen door dichters, wien de deugd niet minder lief is, luide verkondigd wordt: ‘Een wereldburger ben ik niet!’ Maar, M.H., socrates gaf zijn antwoord als wijs-
{==16==} {>>pagina-aanduiding<<}
geer, afziende van zijne maatschappelijke betrekkingen; de dichter bij het verheffen der vaderlandsliefde. Des eersten antwoord verbiedt alle maatschappelijke, des laatsten uitboezeming uit haren aard alle wijsgeerige toepassing. Hoe ware deze ook mogelijk? Hij toch, ‘wien de menschen dierbaar zijn, zij wonen waar zij mogen,’ is voorzeker de waarachtige wereldburger, schoon ook de vaderlandsliefde hem ‘dezelve liever hier doe hebben dan dáár.’ Maar het nationaal karakter is in zijne hoogere stemming het vereenigingspunt van beiden. Het voert den bijzonderen burger, als lid eener eenstemmige natie, op een grooter tooneel, dan de mensch in zijn dagelijksch leven om zich ontwaart; het verheft hem tot eene hoogte, van welke hij de andere volken om zich henen ziet; hij slaat hunne lotgevallen en werkzaamheden gade; hij neemt deel in hun geluk en in hun onheil, zonder zijn vaderland te verraden. Het is wel geen wonder, zoo hij, elders bij de minste onderneming niet dan onderlinge tegenwerking en geen zweem van onbaatzuchtige opoffering ziende, met innige tevredenheid het oog tot zijne natie terugwendt; maar zeker is het ook, dat
een ruime geest, als de zijne, noodig, en alleen in staat is, om tot vreemde volken zegen en troost en bijstand over te brengen. Dat nu doet hij, waar hij kan. En, zoo hier dan een voorbeeld moet genoemd worden, vordert de waarheid, dat wij datzelfde Albion noemen, hetwelk zoo straks den nu bestreden twijfel rijzen deed. Of is het niet waar, dat, hoe weldadig ook vele natiën, en inzonderheid de onze, zich inwendig betoonden, dat Albion echter nog niet gevolgd is in het verleenen van bijstand aan vreemde volken; gelijk het rampspoedige Leyden te midden des oorlogs daarvan een zoo uitnemend blijk ontving. Of is het niet waar, dat de zegenrijke Bijbelgenootschappen van daar zijn uitgegaan, ons zijn voorgegaan? Of is het niet waar, dat de edele pogingen eens onsterfelijken howards, eens nooit volprezen' wilberforce van daar zijn uitgegaan? Maar dan is het ook waar, dat, terwijl het nationaal karakter eene waar-
{==17==} {>>pagina-aanduiding<<}
achtige vaderlandsliefde bevestigt, hetzelve tevens het harte versterkt tot eene opregte liefde jegens alle menschen, tot echt Christelijke deugd, tot een waarachtig, ons door den besten voorganger ten duurste aanbevolen, wereldburgerschap.

Na aldus de waarde en den invloed van een nationaal karakter geschetst te hebben, blijft mij, gelijk ik vooraf zeide, nog een woord overig ten aanzien der middelen, om hetzelve bij eene natie te vestigen en te onderhouden. Een woord, herhaal ik; want, behalve dat eene uitvoerige behandeling van dit onderwerp mij noodzaken zoude tot eene nog aanmerkelijker overschreding der perken van uw geduld, dan waarover gij u thans voorzeker beklaagt, zoo ligt bovendien een groot gedeelte van hetzelve geheel buiten den kring onzer eigene werkzaamheden.
Ik bedoel, namelijk, M.H., dat de ontwikkeling van het nationaal karakter uit deszelfs aard grootendeels kan bevorderd worden door onderscheidene maatschappelijke inrigtingen, welker invoering geheel afhangt van de bestellingen der landsoverheid, en waaromtrent de krachten van den bijzonderen burger nog minder vermogen, dan zijne wenschen kunnen baten. Het behoort dan ook niet tot deze plaats, om in eene opzettelijke behandeling van dat gedeelte te treden. Maar het laat zich echter als met den vinger aanwijzen, van welk een gewigt deszelfs overweging is voor allen, die tot het staatsbestuur in eenige onmiddellijke betrekking staan. Is toch de verhevenheid van het nationaal karakter vooral daarin kenbaar, dat het eenen duurzamen en onwankelbaren wil, om het algemeene welzijn, met opoffering van het eigenbelang, voor te staan, ten grondslag heeft, hoe duidelijk is het dan niet, dat het vooral moet aangekweekt worden door zoodanige maatschappelijke inrigtingen, welke wederkeerig de waardigheid van het staatsburgerschap verheffen en het ruimste genot van deszelfs voordeelen waarborgen.
Het is immers met de natuur strijdig, dat men van

{==18==} {>>pagina-aanduiding<<}
den mensch eene volkomene overwinning over het ingeschapen zelfbelang vorderen zoude, waar de vrucht dier zegepraal niets zoude opleveren, dan het ontmoedigend gevoel van tot lastdieren der heerschers en eerzuchtige grooten vernederd te zijn; het is integendeel eene met de natuur des menschen onafscheidelijk vereenigde begeerte, dat zijne opoffering hem vereere, en het is alzoo ook een eerste vereischte ter ontwikkeling van een nationaal karakter, dat van staatswege aan het karakter van burger eer en waarde gehecht worde, niet alleen door schoonklinkende beloften, maar door inrigtingen, welke de erkentenis daarvan openlijk en metderdaad bewijzen. Het is zelfs beter, niets beloofd, dan beloofd en niet gehouden; want dat wordt opgevat voor bedrog, vernietigt het vertrouwen, en doet zelfs de ontvlamde geestdrift terugtreden, bij de vreeze van als een blind werktuig te zijn opgewonden.
Hoe moet dan ook dáár, waar het burgerschap niet dan eenen valschen schijn der wezenlijkheid bezit, en het een hoofddoel uitmaakt, om den burger ongevoelig te doen worden voor het grootsche zijner staatsbetrekking, niet de opbouw van het nationaal karakter worden teruggehouden! Hoe moet daarentegen hetzelve niet worden opgewekt, waar eene met de zeden der natie overeenstemmende, ja uit dezelve geborene wetgeving hunne daden bestuurt; waar de burger niet slechts kan deel hebben aan de verkiezing zijner vertegenwoordigers, maar de onafhankelijkheid dier verkiezing hem derzelver waarde doet achten; waar hij aan de regtspleging onmiddellijk deel heeft; terwijl daarenboven de onbepaaldste vrijheid van denken en spreken en handelen heerscht, en openlijke vereering van de vaderlandsche verdiensten der burgers de hoogste roem is der regenten!
Gij gevoelt, M.H., dat, gelijk ik bij eene zoo vlugtige schets geene toepassing, noch op ons land, noch op eenig ander, bepaaldelijk maken wil, zoo ook de waardering van bij de eene of andere natie bestaande inrigtingen geheel buiten mijn oogmerk ligt. Ieder volk

{==19==} {>>pagina-aanduiding<<}
heeft zijnen eigenen geest, iedere landaard zijne eigene behoeften, en wat bij den eenen als zeer schoon en voortreffelijk ter bevordering van het nationaal karakter is bevonden, zoude ligtelijk bij den anderen, zoo niet nadeelig, althans overtollig zijn.
Er zijn echter, als 't ware, onmisbare voorwaarden, welke bij alle volken dezelfde zijn, en daaronder behoort het beginsel der openlijke vereering van den burgerstand. Er zijn ook omstandigheden en vereischten, zonder welke een vermogend nationaal karakter zich niet ontwikkelen kan, maar wier bevordering dan ook zoo vele middelen aanwijst, om dat karakter zelf te vestigen en te onderhouden; en dewijl vele daarvan binnen het bereik liggen der volksmenigte zelve, zoo gebiedt mijn onderwerp, nog van deze vooral, ten slotte mijner rede, te spreken.
Ik kan dit echter niet, zonder mij tevens met eene innige verheffing te verheugen over de schoone toekomst, welke zich van deze zijde voor ons eigen vaderland opdoet, en eene treffende keerzijde oplevert voor de min aangename schets, welke ik te voren genoodzaakt was ten opzigte van vroegere dagen te geven; ik kan het niet, zonder bij menige opmerking de aanwijzing te voegen van hetgeen wij reeds bezitten, en daardoor tevens den wil ter bekoming van het ontbrekende aan te vuren. Zoo moge de befpiegeling de leidsvrouw der waarheid zijn, de waarheid die der hoop!
Een eerste hoofdvereischte ter vestiging van een nationaal karakter is de maatschappelijke eenheid des bestuurs; namelijk, dat, hoe vele landschappen ook vereenigd zijn mogen, een ondeelbaar bewind dezelve allen tot in de minste leden toe beheersche, en geen derzelven in eenig onderwerp van algemeen regt of algemeen belang onafhankelijk zij. Gelijk deze eenheid toch allen naar hetzelfde doel doet streven door dezelfde middelen, zoo stelt zij tevens iederen burger in eene onmiddellijke aanraking met het geheel, dat hem omringt, en verbindt zijn geluk, door eenen onverbreekbaren band, met den

{==20==} {>>pagina-aanduiding<<}
roem en de welvaart der geheele natie. Deze eenheid genieten wij reeds een vierde eener eeuw, M.H.! en wat ook geleden of misverstaan moge zijn, en wat ook in de jaren van vreemde tusschenheersching zij verbroken, in deze eenheid is een kostbare en onmisbare grondslag gelegd voor het nationaal karakter. Zonder dezelve had men ronde Zeeuwen, brave Hollanders, edele Vriezen kunnen behouden; nimmer waren wij Nederlanders geworden. Verdwijnen moet thans de naijver der oude gewesten, verdwijnen de stedelijke trots, om plaats te maken voor eenen algemeenen, alles omvattenden wil, welke ook de later aangehechten, onder de leiding van eenen voorzigtigen bestuurder, meer en meer moge vervullen en daardoor waarlijk vereenigen!
En zal ik hier om eenige oorzaak moeten zwijgen van een ander, niet min gewigtig hoofdvereischte, dat het opperbewind in handen zij van eenen algemeen geachten Vorst, wien de liefde der burgers omringt, wiens liefde tot hen zich ondubbelzinnig uitdrukt? Verre van mij dat vermoeden! Aan vleizucht moge gedacht worden aan de voeten van den troon; hier, in het midden der volksmenigte, wordt zij noch gevreesd, noch geacht. En wie dan stemt mij niet toe, dat ook dit hoofdvereischte, hetwelk een algemeen vertrouwen baart en onderhoudt, voor onze natie aanwezig is in den Vorst onzer keuze? - Ja, gelukkig Nederland! hoe vroeg de morgenzon uit den schemerenden dageraad te voorschijn trede, en soms den arbeidsman nog verrasse op zijne sponde, steeds vindt zij het oog van uwen Vorst reeds wakende voor het belang van uwen nieuwen staat, wiens eerste bouwmeester hij is! Hoe traag zij ook u verlaten moge, zij laat hem steeds bij den grootschen arbeid achter! - Ja, regtschapen Nederland! altijd gevoelig voor liefde en trouwe, een treffend voorbeeld geeft gij aan het geteisterd Europa! Waar elders de staatsstormen elkaar verdringen, of zich de beroeringen van den geest vermenigvuldigen als de schokken eener aardbeving, gij staat daar kalm en gelaten, gelukkig door vertrouwen!

{==21==} {>>pagina-aanduiding<<}
Weggevaagd zijn de verdeeldheden van het oude vaderland. Er is eene nieuwe natie verrezen, welke dagelijks meer en meer wordt doordrongen van de verdiensten eens Vorsten, die zoo menige herinnering opwekt aan den eersten willem. Gezegend zij dat vertrouwen! Het voorkome alle nieuwe scheuringen!
Maar, zijn de eerste grondslagen, te lang door ons vaderland ontbeerd, aanwezig voor de ontwikkeling van een nationaal karakter, wat kunnen deze echter baten, zoo lang de volksmenigte derzelver voordeelen niet waardeert, en van dezelve zoozeer wordt doordrongen, dat eene innige overtuiging haren wil verbuige en leide, en uit de engte van het zelfbejag opheffe tot de ruimte van het nationaal geluk? Inderdaad, M.H., er is eene groote mate van volksverlichting noodig, gepaard aan eenen waarlijk godsdienstigen geest, om zulk eene verheffing en uitbreiding van 's menschen wil op eene duurzame wijze voort te brengen! Eene zuivere godsdienstigheid leidt den geest tot onderdanigheid, tot grootmoedigheid, tot het erkennen van een wettig gezag, waar eigene krachten niet baten kunnen; eene zuivere verlichting ontwikkelt de krachten, welke men bezit, leert ons heerschen over de hinderpalen, geeft vastheid aan den wil, en doet ons de blijvende vruchten van algemeen volksgeluk boven het tijdelijk genot van bijzonderen voorspoed waarderen. Zeg ik nu echter te veel, M.H., wanneer ik ook van beide deze zijden den tegenwoordigen toestand onzer natie verre stelle boven dien van vroegeren tijd? Zeg ik te veel, als ik, hoe hoog een roem van godsdienstigheid ook aan het voorgeslacht gegeven werd, dien besmet noeme door eene ware ongodsdienstigheid van kerkelijke twisten, en, wat ook nog aan onzen geest te verbeteren zij, dien heet uit te munten door eene steeds aanwassende toeneiging tot het afwerpen van alle menschelijke omkleedselen, om zich te vereenigen tot een onverdeeld Evangelisch geloof? Zeg ik te veel, wanneer ik, hoe ook steeds onze natie boven vele andere heeft uitgeblonken in verlichting van den geest

{==22==} {>>pagina-aanduiding<<}
en beschaving van het hart, dezelve echter in onzen leeftijd verspreid noeme op eene wijze, waarvan de vroegere geschiedenis geene sporen opleverde? Zijt gij daarvan mijne levende getuige, o onwaardeerbare Maatschappij tot Nut van 't Algemeen, in wier zoo werkzame afdeeling ik hier spreke! Uw aanwezen, uwe verdiensten, uw invloed ontheffen mij van alle betoog.
Er zijn echter nog andere middelen op te noemen, wier invloed onwaardeerbaar is, en omtrent welke wij ook verre zijn van ons te schamen, ja boven vorige, hoezeer bloeijende, tijdperken thans verre gevorderd zijn. Onder deze schittert boven alle eene eigene, eene waarlijk nationale letterkunde, welke den smaak der menigte verheft, en voor het schoone, dat met het goede zoo naauw verbonden is, gevoelig maakt, en bovenal den eigen geest der natie uitdrukt. Zij brengt de denkbeelden des eenen tot den anderen over, en doet inzonderheid de treffende gevoelens des vaderlandschen redenaars, maar vooral de ontvlammende taal des volksdichters dringen in de harten der burgers van alle standen, en herschept het geheele Nederland tot een gezin, voor vaderland en Vorst in gelijke liefde ontgloeid. Er is een geheel nieuwe geest in de vaderlandsche letteren gevaren. Waar te voren de welsprekendheid en de dichtkunst zich op Griekschen bodem begaven, om schoonheden te zoeken, of zich de banden aanlegden, door den Franschen kunstsmaak bedacht, daar geven thans eigene sappen de groeikracht, eigene denkbeelden het leven, eigen toon eenen onweêrstaanbaren invloed aan het vaderlandsche vernuft, en doet hetzelve oneindig verder streven, dan immer te voren vreemde vonden vermogten. Niet langer zijn redenaars en dichters slechts voor elkander verstaanbaar; niet langer zijn hunne schoonheden verborgen achter den sluijer eener fabelkunde, van welken zij zelve naauwelijks den zin beseften, maar welke voor het oog der volksmenigte althans ondoordringbaar was. Neen, zij hebben het doel hunner roeping leeren erkennen, en de geheele natie ziet zich door hen geleerd, bekoord, verlicht. Het goede wordt bevorderd

{==23==} {>>pagina-aanduiding<<}
door het schoone; het schoone ontvangt deszelfs luister van het goede; het vaderland is het geliefde voorwerp van beide!
Maar bij dit zoo vermogende middel voegt zich nu het zoo zeer verbeterd onderwijs der jeugd, waarin zich onze dagen verheugen, en hetwelk thans zelfs op de armenscholen oneindig beter is, dan vóór eene halve eeuw op die der aanzienlijken. Zelfs is hier en elders de dag des Heeren toegewijd aan de onderrigting van meerbejaarden, op eene dien dag zoo waardige wijze. Alom tracht men het verstand te beschaven en de kennis te vermeerderen. Ja, M.H.! waar wij ook onze oogen wenden naar de middelen, die geacht worden ter vestiging van een nationaal karakter te kunnen medewerken, wij vinden dezelve in onze dagen in eene zoo overvloedige ruimte om ons verspreid, dat het alleen aan den wil kan ontbreken, indien dezelve geene doelmatige uitwerking hebben.
Maar, komt het dan eindelijk daarop aan, dat de wil der bijzondere burgers de waarde van al het aangewezene zoodanig leere schatten, dat uit het besef daarvan een, de grenzen van het eigenbelang ontspringende, nationale geest, welke vóór alles het volksheil zoekt, geboren worde, wat kan daartoe dan op de zekerste wijze medewerken?
Voorzeker zal dit boven alles eene levendige aanwijzing van de voordeelen, welke zulk een geest aanbrengt; de herinnering der gevaren, aan welke deszelfs gemis een' ieder met zijne dierbaarste eigene belangen blootstelt; maar vooral ook zal dit de bijzondere aanprijzing en betrachting der deugden van grootmoedigheid, eensgezindheid, getrouwheid, doch vooral van matigheid en zelfbeheersching. Onmatigheid is het graf van alle zedelijke kracht; weelderigheid een afgrond, waarin alle zelfopoffering verzonken ligt. Wel verre dat zij naar het algemeen geluk zouden doen omzien, regelen zij hare beginselen alleen naar hare behoeften, en randen daarvoor zelfs de dierbaarste belangen des vaderlands aan. Maar, moet aan de eene zijde aldus de zinnelijkheid worden betemd, waar zij de

{==24==} {>>pagina-aanduiding<<}
menschelijke waarde ontzenuwt, van den anderen kant mag en moet men echter die edele aandoeningen niet verdooven, welke haar verheffen en versieren. Vooral moge men eene levendiger deelneming in vaderlandsche verdiensten opwekken, dan onder ons plaats heeft. Waar eene nuttige kunst is verbeterd, waar eene edele wetenschap is bevorderd, zijn de muren van eene raadzaal te naauw, is de tegenwoordigheid van vier of vijf beleefde aangezigten te koud voor de bekrooning der verdiensten. Daar opene zich een ruimer tooneel, om de navolging op te wekken; daar worde de eerkroon, welke hare glansen op de natie zelve terugwerpt, niet in de duisternis begraven, maar strekke openlijk tot een voorwerp der nationale bewondering. Lofwaardig is in dit opzigt, in mijne oogen, de geestdrift, welke onze Zuidelijke landgenooten bezielt, als iemand uit hun midden den palm der overwinning mogt wegdragen in den eerestrijd der wetenschappen en kunsten. Die zegepraal is niet tot den overwinnaar bepaald; de minste zijner medeburgers acht zich in hem door dezelve vereerd en verhoogd. Eene algemeene vreugde verspreidt zich onder alle de standen der maatschappij; eene algemeene bewondering omringt den vereerden; openlijk uit zich dezelve soms in een volksfeest, aan de vereering der ware verdiensten toegewijd; de straten vullen zich dan, als bij de intrede van eenen vorst; de huizen zijn met bloemen versierd; handgeklap en feestmuzijk vervangen het gejuich, en, als op de handen gedragen, ontvingt de overwinnaar voor den roem, die door hem op zijne geboorteplaats afdaalt, eene hulde, welke den juichenden evenzeer vereert als den toegejuichten. Wanneer ik nadenk, hoe koud en ongevoelig in ons Noorden velen zijn voor zulk eene in haren oorsprong zoo belangrijke onderscheiding hunner medeburgers, dan acht ik mij geregtigd om te wenschen, dat een andere geest in dit opzigt onder ons wonen mogt.
Maar, zijn nu zelfbeheersching en deelneming in eens anders waarachtige verdiensten, in derzelver vereeniging, krachtige roerselen ter vestiging van eenen nationalen geest, hoeveel kan tot derzelver bevordering dan niet

{==25==} {>>pagina-aanduiding<<}
worden toegebragt door maatschappijen, door leden van genootschappen, in welke en zedelijke wijsheid beoogd en kunst en wetenschappen vereerd en beoefend worden! Deze toch behooren ten voorbeelde te strekken; deze behooren uit hunne bijeenkomsten naar hunne huisgezinnen mede te brengen dat leven des geestes, hetwelk alleen in staat is een nationaal karakter te vormen. Hoe kunt gij dan ook niet krachtig daartoe het uwe toebrengen, leden der Maatschappij, in welke ik spreke! Hoe kunt gij door uwe redenen en geschriften de aandacht der leden van de groote volksmaatschappij, tot welke wij allen behooren, vestigen op de uit zoo vele voordeelen zoo middagklaar doorstralende verpligting, om in alles het welzijn der natie te bevorderen! Hoe kan men voor de meergeoefende verstanden, welke tegen eene dwaze navolging van het vreemde zijn voorbereid, ook getrouwe schetsen geven van hetgeen in andere landen groots, verdienstelijks en vooral nationaals gevonden wordt, en ook daardoor eenen edelen naijver ontsteken, om jegens het eigen, lieve vaderland niet minder edel te handelen, dan daar gehandeld wordt! Hoe kan men, eindelijk, met voegzame onbeschroomdheid eenen nog niet gedanen stap wagen, en, bij al de schoonheid, welke de vaderlandsche geschiedenis van vroegere tijden bevat, den Nederlander opschudden uit den droom, welke hem al dat schoone navolgenswaardig zoude doen achten, terwijl de behoefte des tijds zich daartegen met reuzenkracht verzet! Of zal men in onzen nieuwen staat de bedoelingen van eenen joan de wit, de inzigten van eenen koenraad van beuningen, en de oogmerken van eenen van de spiegel, hoe zij ook hen in hunnen tijd achtingwaardig hebben gemaakt, ook ons nog, leden van eene geheel hervormde natie, ten voorbeelde kunnen stellen? Neen! de vorige geschiedenis onzes vaderlands moet ons eerwaardig zijn, gelijk hare oudere letterkunde; maar er is voor ons eene geheel nieuwe
geschiedenis geboren, waarin het volk niet door alle de voorbeelden des vorigen tijds, maar door waarschuwende vermaningen en door ten

{==26==} {>>pagina-aanduiding<<}
goede leidende lessen moet worden ingewijd, en zelf het eerste voorbeeld worden moet voor een volgend geslacht.
Ja, tot dat alles kunt gij, o lofwaardige Maatschappij! ten sterkste medewerken; want geene bijzondere magt heeft eenen invloed op onze natie, aan de uwe gelijk. Gij zelve bestaat uit hare keuze, zoo waarachtig als deugd, schranderheid en godsdienstige verlichting de keuze eener natie kenmerken! Gij verspreidt uwe krachten, uwe uitzigten, uwe denkbeelden door het geheele rijk. Wel, doe het dan ook om het algemeen welzijn op het bijzonder belang te doen zegevieren door uwe lessen, door uwe werken, vooral door aller voorbeeld! Gij hebt daartoe thans de ware hoogte bereikt. Een geheel geslacht is reeds door u onderwezen; uwe kweekelingen zijn vaders en moeders geworden; zij werken met u mede; zij kennen uwe taal; zij verstaan uwe gevoelens; zij brengen die onverbasterd aan hunne kinderen over; zij wijzen hen op uw gedrag, dat met uwe lessen overeenkomt. Wat zouden ze hun moeten zeggen, indien het daarvan afweek? Maar, hoe zoude dit mogelijk zijn? Ziet! alle de grondstoffen tot vestiging van een duurzaam nationaal karakter zijn aanwezig en om u verzameld; zoude uw wil zich dan niet bepalen, om hetzelve te vertoonen aan het oog der wereld, zoo dikwijls reeds verbaasd over de grootheid onzer natie? - Ja, snelt vrij aan, o dagen van beproeving! gij zult ons wakende vinden! Omringt ons, dagen van rust! gij zult ons niet verleiden! - Ja, eerwaardige man, wiens lof het eerst van mijne lippen vloot, toen ik deze spreekzaal mogt inwijden, mogen uwe woorden thans de mijne sluiten! Ja, wij zeggen het u na, edele van hogendorp! ‘wij zullen Nederlanders zijn. Ons nationaal karakter zal onze onafhankelijkheid bewaren. Oranje en Nederland is het begin geweest van onze opstanding uit het graf der onderdrukking; oranje en Nederland zal het doelwit zijn van onze verdere pogingen!’





{==27==} {>>pagina-aanduiding<<}

Belangrijk verslag, rakende den tegenwoordigen staat der opdelvingen in Pompeji.

Door Raoul-Rochette.

Eerst sedert weinige jaren gaan de opdelvingen in Pompeji met eenige regelmatigheid voort, maar nog steeds met eene langzaamheid, welke onzen weetlust onverdragelijk toeschijnt, ofschoon dezelve in menig opzigt noodzakelijk, of althans verstandig zijn moge. Kon het gebeuren, men zou gaarne zien, dat deze stad, gelijk zij plotseling werd bedolven, zoo ook wederom eensklaps voor het licht kwam; maar dat is nu zoo niet. Een twintigtal menschen houdt zich bezig met het opgraven van eene stad, welker omtrek naauwelijks dien van de plaats en de tuinen der Tuileriën te Parijs bedraagt, en waarvan sedert eene eeuw, dat men er aan arbeidt, ten hoogste een vijfde gedeelte opgedolven is. Blijft men op deze wijze voortgaan, zoo is de tijd moeijelijk te bepalen, wanneer wij ons in de kennis van geheel Pompeji zullen mogen verblijden. Ja, neemt men den vervallen staat in aanmerking, waarin de eerst opgegravene gedeelten zich thans reeds bevinden, zoo is te vreezen, dat de stad aan het eene einde verdwenen zal zijn, wanneer men het andere opgedolven heeft. Doch, kon misschien het werk met grooteren spoed voortgezet worden, hiertegen staat, aan den anderen kant, ook weder dit over, dat men de uiterste zorg aanwendt, om zoo bouwvallige muren en zoo broze schilderstukken niet te beschadigen; dat men de voorzigtigheid gebruikt, om aarde en gruis door eene soort van zeef te doen, ten einde niet het kleinste overblijfsel, dat eenige waarde heeft, te verliezen, en dat men overal scherpziende oogen en eerlijke handen tot zoodanigen arbeid zoekt te gebruiken. Voorts is niet te ontkennen, dat men thans tot instandhouding der oude gebouwen de noodige maatregelen neemt, die voorheen maar al te zeer verwaarloosd werden. Men schraagt de muren, welke door het wegruimen der aarde hun steunsel verloren, en op zichzelve niet meer staan konden. Over de meeste der opgegravene huizen maakt men daken en afschutsels van
planken, ten einde de schilderijen daarin voor den invloed der buitenlucht te beveiligen; en, om dezelve voor schennis van anderen aard, waarvan ze misschien nog meer te lijden zouden hebben, te bewaren, zijn eenige oude ge-
{==28==} {>>pagina-aanduiding<<}
gebouwen in wachthuizen veranderd, waar oude krijgslieden voor de veiligheid der stad waken; zoodat Pompeji thans eene bezetting van invaliden heeft. Voor het overige kan men in Italië heden ten dage met blijdschap opmerken, dat overal ongemeene vlijt wordt aangewend, om de geringste overblijfselen van oudheden te behouden en als aan het geweld des tijds te ontrukken. Zelfs in de stad des Pauselijken zetels besteedt men meer moeite en kosten aan de bouwvallen van het oude Rome, dan aan de gebouwen, welke het nieuwe versieren. Men legt inderdaad meer te koste aan de herstelling van het Coliseum of het Forum Trajani, dan aan het paleis der Kanselarij of het nieuwe Kapitool; en de tempel van vesta wordt van het geld der Apostolische Kamer oneindig beter onderhouden, dan de oude hoofdkerken der eerste Christenen.
Het kan niet wel missen, of men vormt zich vooraf van Pompeji eenig ander denkbeeld, dan bij de bezigtiging blijkt overeen te komen met de wezenlijkheid. Dit ondervindt men al terstond bij de eerste schrede, welke men op den alouden weg doet. De weg, langs welken men thans naar Pompeji komt, werd in 1812 opgedolven, en heet, gelijk bekend is, de Gravenstraat, - eene soort van voorstad, waar de half landelijke, half stedelijke woningen hier en daar tusschen grafsteden verstrooid stonden. Thans zijn deze huizen meerendeels verdwenen, of vormen met groen bedekte hoogten, die men nog niet weggeruimd heeft. Doch de graven zelve zijn onaangeroerd gebleven. Men ziet ze, elk op zichzelve staande, in twee evenwijdige rijen voortloopen, en is verwonderd, dat dezelve zoo weinig geleden hebben. Een even treffend als onverwacht gezigt bieden alle deze kleine gedenkteekenen van den schoonsten vorm, van zeer kostbare bewerking en in den keurigsten smaak, daar nu eens eenigen op iets hoogeren grond staan, dan weder anderen eenvoudig algemeene begraafplaatsen zijn, in de gedaante van doodlegers, altaren en kapellen, allen bekleed met marmer, dat nog niets van zijne gladheid of oorspronkelijke witheid verloren heeft, en beschaduwd door jong heestergewas of oude cipressen, die tusschen de bouwvallen in het wild groeijen. Niets van dat alles, wat men tot nu toe gezien of zich in de verbeelding voorgesteld had, kon ook op zoodanige verschijning voorbereiden, of schoone grafteekenen van zoo ongemeenen glans en, zou men bijkans zeggen, van steeds durende frischheid

{==29==} {>>pagina-aanduiding<<}
doen verwachten. Wanneer men in de Campagna van Rome die dubbele rij graven langs den Appischen weg bezocht heeft, welke van de muren der stad in eene regte lijn, zoo verre geen oog kan reiken, zich uitstrekken, maar die men verstrooid, vervallen, uitwendig zelfs van den vorm van grafteekenen beroofd, ja eenigen zelfs in ellendige hutten veranderd ziet, waar de doodenkamer thans tot woning van verarmde huisgezinnen dient, en het treurige strooleger de plaats des ouden sarcophaags inneemt, zoo kan men zich de oude grafsteden niet anders voorstellen, dan als onbehouwene, door den tijd verwoeste, door de hebzucht geschondene of door verwaarloozing vervallene steenhoopen; doch hier, in de voorstad van Pompeji, vindt men voor de eerste maal graven, welke niets verloren schijnen te hebben, noch wat gedaante en sieraden, noch wat derzelver eerste bestemming aangaat. Men aanschouwt gedenkteekenen des doods, welke niet dat treurige en zwaarmoedige hebben, en waaraan de tijd geene misvorming heeft veroorzaakt, en zelfs geen teeken van verderf is. Alles staat hier nog op dezelfde plaats en nagenoeg in denzelfden toestand, als toen de oude inwoners van Pompeji hunne huizen aan het Forum of den Cursus met deze laatste verblijven verwisselden. Men leest er op eenen marmersteen, die eerst gisteren bearbeid schijnt te zijn, den naam van eenen nabestaande of burger, welke door de zijnen of door den Staat betreurd wordt. Men leert aan het schilder- of halfverheven beeldwerk, dat de grafteekenen versiert, het beroep, den smaak, menigmaal zelfs de gelaatstrekken van ieder der personen kennen, die daar rustten, - ja, men zou bijkans in verzoeking komen, om te gelooven, dat zij werkelijk nog daar rusten. Zelfs vindt men er vlugtige opschriften, door de hand eens tijdgenoots geschreven, die van vóór omtrent twintig eeuwen
gevierde spelen, als van een feest, dat men gisteren gaf, gewagen. In eenige dezer grafplaatsen ziet men nog de zaal voor het doodmaal, waar de bloedverwanten nen vrienden des overledenen aan de drie zijden zaten, de lijkbus met de asch in hun midden staan hadden, bekranst met dezelfde bloemen, die hunne hoofden sierden, rijkelijk wijn van den Vesuvius op het treurig verjaarfeest plengden, en telkens daarmede eindigden, dat zij de smart over het verlies minder gevoelden, terwijl zij zichzelven vergaten. Ziet men te dezer plaatse het doodenfeest met zoo frissche kleuren geschilderd, met de zitplaatsen, waarop alleen

{==30==} {>>pagina-aanduiding<<}
de genoodigden en de kussens ontbreken, welke zij, om er op te rusten, medebragten, met deze kolom, waarop de lijkbus stond, met deze vlekken, die men voor versch vergoten wijn zoude houden, en zelfs de onlangs aldaar gestrooide bloemen, die men bijkans voor antieken kon aanzien; zoo schijnt inderdaad slechts een oogenblik verloopen te zijn, sedert het doodmaal en de wijnplengingen en de afscheidgroeten aldaar ophielden. Langs den weg der graven, of de Gravenstraat, alwaar de beelden en gedenkteekenen des verderfs door den glans van het marmer en de levendigheid der kleuren zich in allen opzigte zoo vervrolijkend vertoonen, en de dood zelf in eene vriendelijke en lagchende gedaante voorkomt, - langs dezen zoo zonderlingen als bekoorlijken weg Pompeji nu binnentredende, vindt men zich eensklaps in het binnenste eener aloude stad, of veeleer in het allerheiligste der Oudheid verplaatst.
Een wanbegrip, dat men gewoonlijk mede naar Pompeji brengt, doch meestal terstond bij het eerste gezigt laat varen, is de overdrevene verwachting, welke men doorgaans van eene aloude stad heeft. Gewoon zijnde, de Ouden naar hunne schriften te beoordeelen, en van henzelven alleen hunne geschiedenis te leeren kennen, verbeelden wij ons ligt, dat in hunne woningen, in hun huisraad, in de gewoonten van hun bijzonder leven ook alles met hun karakter en met de grootheid hunner ondernemingen moet overeenkomen; kortom, dat alles, waarvan zij zich bedienden, evenzeer door zekere grootheid zich onderscheide, als zijzelve. Dit is eene dwaling, waarvan men terugkomt, zoodra men de poort van Pompeji binnentreedt. Van daar immers dringt het oog terstond vrij verre in de naauwe, bogtige, aan beide zijden met kleine winkels, die overal het voorste gedeelte der huizen uitmaken, bezette hoofdstraat. Nu stapt men in een van deze huizen, die, bij alle verscheidenheid der inwendige inrigting, toch in ongemeene kleinheid van het geheel elkander gelijken. Bij het eerste gezigt eener zoo oude stad kan men bezwaarlijk die zoo beschaafde Grieken of die magtige Romeinen zich verbeelden, hoe zij in deze naauwe straten rondgingen, of in deze kleine huizen leefden, die zoo weinig voor hunne personen schijnen gebouwd te zijn, en tegen onze gewoonten zoo zeer strijden. De inwoners van Pompeji waren eigenlijk noch Grieken, noch Romeinen, maar zoo iets van beiden; en de stad zelve behoorde tot de mindere land-
{==31==} {>>pagina-aanduiding<<}
steden. Men moet dus verwachten, hier slechts naar zeer verkleinden maatstaf een afbeeldsel der grootere steden van Griekenland of van den Romeinschen Staat te zullen vinden; maar evenwel schijnt het, voor zoo veel men uit de in het Kapitool bewaarde brokstukken des ouden plans van Rome, die zeer veel
overeenkomst met de in Pompeji gevondene inrigtingen schijnen te hebben, besluiten kan, dat zelfs in die stad huizen en huisraad van het meerendeel der inwoneren geenszins in verhouding met de begrippen gestaan hebben, die wij met de namen Rome en Romeinen verbinden. De Geschiedenis vertoont zich, hier vooral, als in tegenspraak met deze overblijfselen, of maakt althans eene tegenstelling, die verbazing bij ons verwekt. Op de muren van Pompeji, die nog goed bewaard zijn, herinnert men zich met deelneming, dat deze zelfde muren, ten tijde van den oorlog der Bondgenooten, de aanvallen van sylla wederstonden; doch, binnen zoo kleinen omtrek rondwandelende, kan men bezwaarlijk zich verbeelden, dat krijgslieden, die de Romeinsche wapenen trotseerden, - dat burgers, die tegen de magt en tegen de bekwaamheid van eenen sylla kampten, in zoo geringe en bekrompene huizen gewoond hebben. Komt men verder binnenwaarts in de oude stad, hier zijn dezelfde schijnbare strijdigheden, - hier is dezelfde reden tot verwondering. Reeds heb ik vermeld, hoe gering derzelver omtrek is, welken men thans naauwkeurig weet, nadat in 1814 de buitenste muren geheel opgegraven zijn geworden. Ook heb ik er bijgevoegd, dat thans nog niet het vijfde gedeelte dezer ruimte geheel van aarde gezuiverd is geworden. En evenwel heeft men in Pompeji reeds een amphitheater, twee theaters, twee met zuilengangen omgevene pleinen, een forum, eene basilica, voorts badplaatsen en acht tempels, behalve een groot aantal andere, meer of min aanzienlijke, tot openbaar gebruik bestemde gebouwen, opgegraven. Maar dan eerst, wanneer men dezelve meet, bemerkt men, hoe geringen omtrek ze hebben; wat er nog van staat, schijnt voor het oog grootscher, dan het werkelijk is, en dus meer ruimte
in te nemen, dan het inderdaad op den grond beslaat Beschadigd en misvormd, als deze gebouwen zijn, komen ze nogtans te meer uit, wanneer men dezelve met omringende voorwerpen vergelijkt. Door datgene zelfs, wat er aan ontbreekt, erlangen ze zekere grootheid. Evenwel zou het forum van Pompeji, dat eene ruimte van 344 voeten lengte en 104 breedte

{==32==} {>>pagina-aanduiding<<}
inneemt, geheel door zuilengangen ingesloten, door tempels en openbare gebouwen omgeven, en met marmeren of bronzen standbeelden, welker voetstukken met opschriften prijken, als bedekt is, ook elders, behalve in Pompeji, een belangwekkend geheel uitmaken; en het blijft altijd zeer merkwaardig, dat men in deze kleine stad der Oudheid, betrekkelijk, meer openbare gebouwen, tempels, standbeelden en gedenkteekenen van kunst, dan in onze hedendaagsche groote steden, Parijs zelfs niet uitgezonderd, gevonden heeft.
Deze opmerking alleen, welke terstond bij het eerste gezigt van Pompeji zich aan ons opdringt, kan ons ten volle overtuigen, dat bij de Ouden alles tot het openbare leven behoorde, terwijl huiselijke betrekkingen aan die van den burger opgeofferd werden. Dit blijkt meer en meer bij naauwkeurige bezigtiging der huizen. Rondom eene of twee opene plaatsen, welke niet zelden met zuilengangen omgeven zijn, vindt men de vertrekken, welke zoo klein en donker zijn, dat men zich verwondert, hoe daar menschen hebben kunnen wonen, en zich telkens vraagt, hoe het mogelijk is geweest, daarin regtop te staan. Doorgaans hadden deze kamers geene vensters, en ontvingen het licht alleen door de deur, welke op den zuilengang uitkomt. In zoodanig vertrek van weinige voeten in het vierkant is naauwelijks ruimte genoeg voor een bed of een paar stoelen. Ook heeft men gewoonlijk geen ander huisraad, dan eene slaapplaats van brons, en eene lamp of eenen stoel van hetzelfde metaal gevonden; zoodat uit dit alles ten duidelijkste blijkt, hoe de voormalige bewoners zich alleen derwaarts begaven om te slapen, terwijl zij voor het overige hun leven geheel op het forum, in de basilica, in de tempels of schouwplaatsen doorbragten; met één woord, dat de Ouden in Pompeji, even als elders, steeds openlijk, steeds onder elkander gemengd leefden, zoo wel bij hunne bezigheden, als bij hunne vermaken. Evenwel hadden alle deze huizen, hoe klein ze ook waren, eene opene plaats, die, gelijk bekend is, atrium (voorhof) heette. In vergelijking van al het overige, is dit gedeelte van het huis ruim, en ook in de gansche woning het rijkst versierd. Hier leefde men alzoo binnenshuis nog in de vrije lucht, ontving zijne gasten, vrienden en kalanten, en zette dus, zelfs onder de schaduw van het huiselijk dak, het openbare leven voort. Hier plaatste men ook de beelden zijner voorouderen, die de roem der hunnen
waren; en, bij gebrek aan zoodanige roem-
{==33==} {>>pagina-aanduiding<<}
rijke gedenkteekenen, omringde men zich met aangename of ernstige, wellustige of wijsgeerige beelden. De kleinheid der woning en het gebrek aan huisraad wist men alzoo, met behulp der schilderkunst, eenigermate te vergoeden door eene soort van versiering, die op staatsaangelegenheden betrekking had, en gevolgelijk bij het gansche volk zekere belangstelling verwekte. Hierdoor kreeg de geringste woning van een bijzonder persoon het aanzien en de belangrijkheid van een openbaar gebouw.
Uit dit oogpunt beschouwd, heeft vooral het gezigt van Pompeji iets, dat al onze denkbeelden deswege overtreft en als in verwarring brengt, zelfs nu nog in dezen toestand, waarin de rampen eener aardbeving het gebragt hebben, - rampen, die naauwelijks doorgestaan waren, toen de uitbarsting van den Vesuvius, vóór omtrent 18 eeuwen, de stad op eenmaal onder eenen berg van gloeijende asch geheel bedolf. Ik kan niet nalaten, hierbij aan te merken, dat deze laatste omkeering veel schielijker en vernielender was, dan men tot nu toe geloofd heeft. Bijkans in alle opgegravene, zoo openbare als bijzondere gebouwen, heeft men overblijfselen van geraamten en menschenbeenderen gevonden. Volgens eene mij medegedeelde naauwkeurige opgave, bedraagt in het thans opgedolven vijfde gedeelte der oude stad het getal van de reeds gevondene offers dier uitbarsting reeds meer dan 170 personen. Ligt kan men zich verbeelden, wat Pompeji door zoo verschrikkelijke gebeurtenis aan gedaante en sieraad zijner gebouwen verloor. Men ziet het bovenste gedeelte van alle huizen vernield, de zoldering (plafond) verbrijzeld, den vloer door puin bedekt en misvormd. In dezen toestand moesten de versierselen van het benedenste gedeelte der woningen - het eenigste, dat, omtrent twaalf voet boven den grond, staan bleef - door zoodanige ophooping van verkalkte stoffen, terwijl ze zoo vele eeuwen bedolven waren, allerlei beschadigingen ondergaan, welke bovendien nog vermeerderd werden door den arbeid van het uitgraven, door den invloed der lucht, en door menschelijke onachtzaamheid. Dit alles in aanmerking nemende, moet men, vooral in dat gedeelte der stad, nabij het forum, waar thans opdelvingen gedaan worden, ten hoogste zich verwonderen over den glans der muren en over de tooverachtige werking der schilderstukken, die van de oorspronkelijke frischheid en levendigheid der kleuren niets verloren

{==34==} {>>pagina-aanduiding<<}
schijnt te hebben. Waarlijk, er kon uit de bouwvallen der Oudheid niets, dat op zichzelve meer bewonderenswaardig en voor ons zoo nieuw is, te voorschijn komen, dan eene gansche, van buiten en binnen, van het eene einde tot het andere, met zoo levendige en tevens zoo harmonische verwen als beschilderde stad. Deze kleuren moesten, toen dezelve nog geheel geene verandering ondergaan hadden, aan gebouwen, die uit de grofste bouwstoffen waren opgetrokken, wel het aanzien geven, alsof ze uit het kostbaarste en schoonste marmer bestonden. In Pompeji is alles, overeenkomstig doel en bestemming van elk huis en van ieder gedeelte daarvan, beschilderd met voorwerpen, die aan deszelfs gebruik beantwoorden, van het huis eens rijken pansa of eens wellustigen sallustius tot dat des geringen heelmeesters of des nederigen artsenijmengers, van het rijkste vertrek tot het donkerste kamertje, van het geheimvolle gedeelte der woning, vanwaar het lot van actaeon, dat op den wand afgebeeld was, onbetamelijke nieuwsgierigheid moest verwijderen, tot de keuken met den bakoven, waar men alle soorten van vleesch, visch en andere spijzen op de muren afgebeeld ziet. Zelfs de geheel ingelegde (mosaïke) vloer wedijvert in glans en verscheidenheid met de beschilderde wanden, gelijk ook het weinige, wat er van gewelven en zolderingen (plafonds) nog overgebleven is; zoodat weleer ieder huis op zichzelve eene verfraaide en bijkans denkbeeldige schilderij van het werkelijk leven moest vertoonen, en deszelfs bewoner, wie hij dan ook zijn mogt, de hulp aller kunsten noodig scheen te hebben, om alle zijne behoeften te bevredigen. Bij het zien van dit kwistig gebruik van verwen, pleisterwerk, schilderstukken en mosaïk, wordt men gedrongen, te vragen, waar dan toch de armen in Pompeji woonden? of, wanneer men aanneemt,
dat er in eene zoo rijk versierde stad evenwel ook armen waren, te gelooven, dat zelfs de geringste stand, het ellendigste leven, te midden van dit tooverwerk der kleuren en bij alle weelde der kunsten, mede zijne bekoorlijkheid moest hebben.
Doch al meent men de kunstwaarde dier stukken niet in aanmerking, zoo heeft evenwel het schilderwerk in de huizen te Pompeji voor ons iets belangrijks, dat men alleen op de plaats zelve naar eisch kan schatten. Want door middel van hetzelve, door middel der afgebeelde voorwerpen, en zelfs der plaats, waar deze gevonden worden, kan men ongehin-
{==35==} {>>pagina-aanduiding<<}
derd in vele geheimen der Oudheid indringen, en de Ouden zelve in het binnenste van hun huiselijk leven bespieden. Ja, men kan dit hier, schrede voor schrede, in al zijne bijzonderheden, van den drempel der deur af, waar het gewone salve! (wees gegroet!) den gasten toegesproken werd, tot het geheime vrouwenvertrek, waar zelfs de vrienden buitengesloten bleven, - van het atrium (voorhof), waar de dag begon, tot in het donker vertrek, waar dezelve eindigde, - in de zaal der voorvaderen, voor het altaar of in de kapel der Huisgoden, in de eetzaal, in het bad, in de werkplaats, in de kleedkamer, in het slaap- en studeervertrek, voortzetten. En hier ziet men, hoe de armste burgers door hulp der schilderkunst dat wisten te vergoeden, wat hun ontbrak. Dus zochten zij zich met een afbeeldsel van datgene, wat zij niet bezaten, te vertroosten. Een geschilderde hond verving de plaats van den werkelijken bewaker des huizes. Zelfs titels van boeken, indien een bewoner de werken van een geacht schrijver zich niet kon aanschaffen, werden op den wand geschilderd, - en eveneens geschilderde bloemen, die het ontbrekende tuintje vervingen, of, zoo het te klein was, hetzelve als vergrootten. Alle deze denkbeeldige voorstellingen der voormalige bewoners van Pompeji nemen thans in onze oogen een ligchaam, eene gedaante, een werkelijk bestaan aan; en wat voor hen slechts een beeld, een plaatsvervanger, eene schaduw der werkelijkheid was, dat wordt voor ons als verwezenlijkt.
Het gezigt dezer huizen vervangt welligt bij ons nog veel beter, dan bij de eigenaren zelve het geval was, de plaats der voorwerpen, welke daarin niet meer gevonden worden. Het vergoedt ons de afwezigheid der bewoners, welke wij daar niet meer aantreffen; want men mag als zeker aannemen, dat de Ouden zelve vele voorwerpen, van welke zij niets wilden laten blijken, en dus ook vele plaatsen, die een vreemdeling niet mogt zien, verborgen. Dit is een natuurlijk gevolg van hunne leefwijze, volgens welke steeds ieder zich onder het oog van alle de overigen bevond. Deswege was hem de schaduw en verborgenheid zoo zeer behoefte, om zich eenigermate schadeloos te stellen voor de moeiten en bezwaren diens openbaren levens. In den toestand nu, waarin men meerendeels de huizen van Pompeji wedergevonden heeft, bleef niet het minste van dat alles, wat misschien den Ouden zelve ontoegankelijk was, voor ons verborgen.

{==36==} {>>pagina-aanduiding<<}
Er is niet één dier huizen, waarin wij niet ergens een' terugstootenden muur aantreffen, die een of ander huiselijk geheim verraadt, - of schilderijen, die van den smaak en van de gewoonten des eigenaars getuigen, ja zelfs gansche vertrekken, waarvan hij alleen den sleutel had, en waarin buiten twijfel nooit de nieuwsgierige blik van eenen nabuur, en nog minder die eener buurvrouw, drong, doch waar thans het oog van den oudheidsonderzoeker even vrij als genoegelijk rondziet. Hier kan men alzoo de Ouden heden ten dage beter bestuderen, dan zoo zij zelve nog tegenwoordig waren. Hier kan men zeden en gewoonten, om zoo te spreken, op de daad zelve betrappen. Hier heeft men niet meer de menschen of derzelver schriften, die menigmaal misleiden, voor zich, maar daadzaken, die zelden bedriegen.
De ongemeene belangrijkheid, welke te dezen opzigte de schilderijen in de huizen te Pompeji hebben, kan door eene beschrijving van één derzelven veel duidelijker blijken, dan uit eene menigte van algemeene opgaven. Te dien einde wil ik een der nieuw ontdekte gebouwen, dat volkomener en beter bewaard is gebleven, dan de meeste woningen der Oudheid, kiezen. Het is dat, hetwelk men, even juist als gepast, het Huis van den Treurspeldichter genoemd heeft, uit hoofde van de voorwerpen, waarmede het opgesierd is; want, bij het ontbreken van den naam des eigenaars, van de aanduiding zijnes stands, of van de werktuigen zijns beroeps, heeft men toch aan ieder huis eenen naam moeten geven, die van eene of andere bijzonderheid, doch voornamelijk van de aldaar gevondene schilderstukken, ontleend werd. Zoo heeft men, naast de woning van den wondheeler, van den onderwijzer in de toonkunst, van den artsenijbereider, van den schoolmeester, - om nu niet van den slotemaker, zeepzieder, bakker, koopman in wollen stoffen te spreken, welke allen met meer- of mindere zekerheid door eenige kenteekenen aangeduid worden, - het huis van narcissus, van adonis, van zephyrus en flora, van de Gratiën, van Danseressen en van eene Vestaalsche Priesteres zich voorgesteld, naar aanwijzing der schilderstukken, welke derzelver voornaamste versierselen schenen uit te maken; en men zal zich volgens dezelve aangaande den stand en het bedrijf der voormalige bewoners misschien niet meer vergissen, dan eenmaal ten onzen opzigte het geval zijn zoude, wanneer men over onze kunstvlijt en werkzaamheid wilde

{==37==} {>>pagina-aanduiding<<}
oordeelen naar de opschriften, die op onze uithangborden prijken, of naar de goederen, die in onze winkels gevonden worden. Op gelijke wijze en met even veel waarschijnlijkheids mogen wij ons vleijen, in ompeji het huis eens treurspeldichters gevonden te hebben. Zoo veel althans is zeker, dat er niet ligt een onder de oude of hedendaagsche dichters gevonden zou worden, welke zich niet gelukkig zoude achten, zoo aangenaam te wonen.
Het is eene kleine, allerliefste woning, op eene even regelmatige als gepaste wijze verdeeld, en van het eene einde tot het andere met keurigen smaak ingerigt. Dezelve heeft de lengte van dertig meters (*), bij eene breedte van ten hoogste vijftien, en toch vindt men negentien vertrekken [het atrium, of voorhof, het peristylium, of tweede hof (zuilengang), benevens tuin en ander toebehooren, waardoor meer dan de helft der ruimte is ingenomen, mede daaronder begrepen] in dit klein bestek hier vereenigd. Daaruit kan men afleiden, van hoe geringen omvang de kamers zijn moeten, die tot eigenlijke woning bestemd waren. Wij willen het beproeven, ons, terwijl wij deze vlugtig doorloopen, een denkbeeld van derzelver bestemming te maken.
Bij de eerste schrede, welke wij over den drempel op eenen vloer van kostbaar mosaïk (ingelegd werk) doen, valt ons terstond een voorwerp in het oog, dat ons het huis van den rijken en belagchelijken trimalcion, door petronius zoo keurig beschreven, herinnert, - een groote, zwarte hond aan een' koperen ketting, op den vloer zelven met zoo veel waarheids ingelegd, dat men onwillekeurig op het eerste gezigt terugdeinst, even als die binnentredende, waarvan petronius gewaagt, op het zien van dergelijken op den muur geschilderden hond, bij den ingang van trimalcion's huis, bijna achterover gevallen was. Nevens onzen hond leest men met groote letteren: cave canem! (Wacht u voor den Hond!) Dit opschrift alleen vervangt in de meeste huizen den hond zelven of wel diens afbeelding, en de armste burger meende alzoo voor de veiligheid zijner nederige woning genoeg gezorgd te hebben.
Door den ingang nu komen wij in het atrium, dat aan alle vier zijden met voorstellingen uit de Ilias versierd is. Ter regter hand ziet men thetis, welke door iris geleid

{==38==} {>>pagina-aanduiding<<}
wordt voor jupiter, den Vader der Goden, die op den hoogsten top van den berg Ida zit; zij smeekt hem om genade voor haren zoon. Niet verre van daar is briseïs, welke door achilles weder aan de herauten van agamemnon wordt overgegeven. Voorts het afscheid van chryseïs. Nog andere schilderijen, waaronder eene venus anadyomené (uit zee opkomende), zijn de versierselen van dit atrium, waar onze dichter - zoo namelijk de eigenaar inderdaad een dichter was - in het zoo weinig dichterlijk tijdperk van claudius en nero zekerlijk niets beter heeft kunnen doen, dan zich op deze wijze met beelden en opwekkende herinneringen uit homerus te omgeven. Regts en links naast dit voorhof vindt men kleine, voor de gasten des huizes bestemde vertrekken, waarvan één onder anderen versierd is met eene afbeelding van den strijd der Amazonen, benevens eene Bacchante en een ander stuk, dat met regt de verwenschingen van propertius weder zou hebben doen herhalen.
Tegenover den ingang is het tablinum (beeldengalerij, of zaal van ontvangst), waarvan het voornaamste schilderstuk eenen dichter voorstelt, die, op een tabouret gezeten, met eene papyrus-rol in de hand, in tegenwoordigheid van verscheidene, insgelijks zittende personen, declameert; terwijl hij door apollo en eene der Zanggodinnen, welke op eenigen afstand staan te luisteren, als in geestverrukking gebragt is. Al de andere versierselen van dit vertrek, uit Geniussen en Victoriën bestaande, hebben betrekking op hetzelfde onderwerp, met name de ingelegde vloer, welke bijzonder merkwaardig is. Men aanschouwt daarop, namelijk, de proeve eener geheele tooneelvoorstelling. De zuilen, welke het theater versieren, en de plaats zelve der vertooning aanduiden, - de fluitspeler, die den Choragus, of Directeur, ondersteunt, welke daar in eene houding zit, alsof hij declameerde, en aan zijne kunstenaars den toon aangaf, - deze zelve, welke in onderscheidene houdingen, met de hun bedeelde maskers, toeluisteren; terwijl een andere, die in al zijne gelaatstrekken vreugde en verrukking toont, met behulp van eenen medespeler reeds bezig is, zijne tooneelkleedij aan te trekken; - dit alles zamengenomen maakt deze groep van zeven beelden, welke voor het overige met eene volkomenheid uitgewerkt is, die alle tot nu bekend gewordene mosaïken overtreft, tot een der schoonste, beste en kostelijkste overblijfselen der Oudheid.

{==39==} {>>pagina-aanduiding<<}

Uit deze zaal treedt men in het peristylium (tweede open hof), hetwelk een tuintje in eene vlakke gedaante bevat, en door eene galerij van zeven Dorische, even als al het andere geschilderde, zuilen omgeven wordt. Op den achtergrond ziet men het Lararium (plaats der Lares, of Huisgoden) met eene nis, waar nog eene kleine, regt aardige beeldzuil van een' bronzen faunus gevonden werd. Links is een vertrekje, dat tot uitrusten dient, en welks schilderijen de slapende en verlatene ariadne, den in zijne eigene beschouwing verlorenen narcissus, en eenen amor, die hengelt, voorstellen. Iets verder, aan denzelfden kant, vertoont zich een ander klein vertrek, met landschappen en zeestukken beschilderd, waar men op een' der wanden papyrus-rollen met Grieksche opschriften ziet. Dit is de geschilderde bibliotheek van onzen dichter, die op deze wijze zich in zijne gedachten verlustigde met de boeken, welke hij waarschijnlijk daarom niet bezat, wijl hij dezelve in zijn hoofd had.
Ter regter hand hier tegenover treedt men in een der schoonste en ruimste vertrekken van deze woning. De inwendige verdeeling, maar vooral de wijze, waarop het versierd is met afbeeldingen van vruchten en dieren en schoone danseressen, doet blijken, dat het de exedra (zaal met vele zitplaatsen, gezelschapszaal) was. Onder de voornaamste schilderijen alhier behoort eene leda, die haren verbaasden echtgenoot het ei en de daar zoo even uitgekropene drie kinderen toont (een even bevallig als geestig tafereel), een theseus, die de slapende ariadne verlaat, en bij den ingang de opoffering van iphigenia. Deze stukken bevestigen alzoo, door de bijzondere en treffende zamenvoeging van dramatische voorwerpen, nog meer de meening, dat een dichter de eigenaar van deze belangrijke woning geweest zij. Ook hing er nog eene fraaije bronzen lamp met twee pijpen aan de half ingestorte zoldering van deze zaal. Digt daarbij, in den hoek, is de kleine keuken, met derzelver haard en al het gereedschap, in denzelfden smaak, als de bibliotheek, dat wil zeggen, grootendeels slechts geschilderd, en doet gevolgelijk der matigheid van onzen dichter even veel eere aan, als gene zijn geheugen.
Uit deze keuken gaat men onmiddellijk in het triclinium, of de eetzaal, die in wijze van opsiering der keuken niets toegeeft.

{==40==} {>>pagina-aanduiding<<}

Ik zou te veel vergen van het geduld der lezers, indien ik al de bijzonderheden wilde optellen, welke eene volledige beschrijving van dit antiek huis zou vorderen; ik bepaal mij derhalve bij eene korte aanwijzing der voornaamste voorwerpen, welke men alleen in deze woning heeft gevonden, ten einde alzoo eenig denkbeeld van de opdelving van Pompeji te geven. Het zal wel slechts een inventaris zijn; maar een inventaris van antieke goederen kan toch ook eenige waarde hebben, wanneer dezelve ons doet zien, hoe weinig het huisraad eener Grieksche of Romeinsche woning, en hoe eenvoudig de leefwijze der Ouden was. - Het volgende werd in dit huis gevonden.
In goud: twee halssieraden, en een stuk van een derde, volkomen gaaf bewaard; zes armbanden, waarvan twee eene zich meermalen kronkelende slang verbeelden, en een kleinere voor een kind; vier fraaije oorringen, ieder uit twee schoone paarlen bestaande, die aan een klein knopje hangen; een ring met een onyx-steen, waarin de kop van een jong man gesneden is; twee geldstukken, het eene van nero, het andere van titus. Deze kleine schat, welke tot het toilet der vrouw van den huize behoord heeft, was van de bovenkamer, welke zij bewoonde, nedergevallen, en werd vijf voet boven den vloer gevonden. - In zilver: 39 muntstukken, uit de tijden der Consuls en der Keizers. - In brons: eene menigte stukjes geld, op eenen hoop, en nog 20 andere afzonderlijk liggende; twee braadpannen, een ketel, eene andere pan, eene kagchel van hetzelfde metaal, eene kleine koolschop, eene schoone lamp met twee pijpen, versierd met kop en klaauwen van eenen stier (dezelfde, die aan den zolder van de exedra hing), nog eene lamp met eene halve maan daarboven en den kleinen drievoet, waarop dezelve rustte; voorts een zeer schoone kandelaar, en eene menige andere kleine voorwerpen, of stukken van huisraad. - Van ijzer: vier bijlen, eene vijzel, een drievoet, een stuk van een' sleutel, twee ijzers, die men onder het schoeisel deed, met gaten aan de zijden, om ze door nagels vast te hechten, twee sloten, twee, kettingen en wat verder tot sluiting der deur behoorde. - Van glas: vier karaffen en meer ander klein glaswerk. - Van vaatwerk: veertien schotels en borden, waaronder zes kleinere van verschillende grootte, vijf potten, zes oliekruiken, een fraai verglaasde kop en 56 lampen, om nu verscheidene andere

{==41==} {>>pagina-aanduiding<<}
voorwerpen niet op te noemen, welke tot sieraad of huishoudelijk gebruik dienden, zoo als onder anderen een stuk zeep, een kop van geel marmer en drie looden gewigten.
Met een smartelijk gevoel voeg ik nog hiernevens, dat de bewoners zelve van het huis bij de ramp, welke de gansche stad begroef, omkwamen. Overblijfselen van geraamten, en verscheidene schedels, die met de overige brokken der oudheden vermengd gevonden werden, toonden maar al te duidelijk, op welk eene akelige wijze de menschen het leven verloren, wier woning ons heden ten dage zoo lagchende beelden en zoo vele bevallige voorwerpen aanbiedt.
Misschien had ik mij niet zoo lang bij een enkel huis van een bijzonder persoon in Pompeji moeten ophouden. Doch hetzelve kan beter, dan eenig ander, ons een algemeen denkbeeld van de meeste overige huizen der Ouden en van hunne huiselijke gewoonten geven. Zeker hadden gebouwen van eenen anderen aard en meer beduidenis, zoo als b.v. de thermen, of openbare baden voor mannen en vrouwen, - een in zijne bijzondere inrigting even volkomen, als in het geheel en in enkele gedeelten voortreffelijk bewaard gebleven gebouw, - gelijk ook de zoogenaamde tempel van augustus op het forum (beide eerst onlangs ontbloot en nog niet naar eisch beschreven), de belangstelling des lezers meer verdiend. Ook spijt het mij, nog niet van de opdelvingen te kunnen spreken, welke langs de hoofdstraat van Pompeji thans geschieden, en, volgens voorloopige berigten, een' zoo rijken voorraad van schilderstukken en andere voorwerpen der Oudheid beloven. Dan, moge het moeijelijk vallen, deze bekoorlijke stad te verlaten, daar men zoo gaarne in dezelve zich verliest en telkens tot dezelve terugkeert, dit is geenszins het geval met de denkbeelden, welke men daarvan door woorden tracht mede te deelen. Ieder zoodanig beeld moet wel onvolkomen zijn, en zal steeds de natuurlijke kleuren missen; elke beschrijving heeft dit tweevoudig gebrek, dat dezelve overdreven schijnt, en echter nog beneden de waarheid blijft. Misschien zou men de onbeschrijfbare belangrijkheid, welke deze kleine stad der Oudheid heeft, het naauwkeurigst en met één woord uitdrukken, wanneer men zeide, dat, al ware de Oudheid voor ons geheel uitgestorven, dezelve eenmaal uit de asch van Pompeji kon verrijzen.







{==42==} {>>pagina-aanduiding<<}

Brieven, over de zoogenoemde verdediging van prins Maurits van oranje van mr. C.M. van der Kemp tegen Adr. Stolker, door den laatstgemelden.

(Vervolg en slot van bl. 691 des vorigen jaars.)

In weerwil van al het gezegde, zou men evenwel nog mogen vragen: strijdt, wat jan parijs wegens maurits verhaald heeft, niet vlakuit met hetgeen van het doorgaand gedrag van maurits, gedurende ten minste het middelvak van zijn leven, bekend is, zoodat men het niet, op het verhaal van zulk een' getuige, kan aannemen? - De Heer van der kemp, die, in zijn voorberigt, het gedrag en karakter van den Vorst, zonder bepaling, als beminnelijk, en hem, als in alles onberispelijk, roemt, zal hier zekerlijk ja op antwoorden. Doch laat ons zien! Jonker van der capellen, gelijk ik reeds herinnerd heb, maurits' tijdgenoot, schrijft, in zijne Gedenkschriften, D. I. bl. 348, dat hij zich altijd vermengd gehad heeft met jongedochters. - In het Tafereel der Nederl. Gesch. van cerisier lezen wij, op bladz. 513 van het Vde Deel der Nederd. vert. (in de Aant.) uit la pise, p. 809: ‘Een Lofredenaar des Prinsen van Oranje schrijft: dat maurits het ongehuwde leven verkoos, of om het vermaak, dat hij in de verandering vond, of om de grootheid van zijn Huis te bewaren; doch er was geene schoonheid, 't zij weduwe of jongedochter, op welke hij het niet toelag. 't Geheim dekte altoos de overtreding.’ In het Fransch heet het: ‘il n'y avoit beaute, veue (veuve) et pucelle, dont il n'entreprit la chasse.’ - Mr. van der kemp zelf zegt ons, op bladz. 154, dat de bij hem c.s. anders altijd geloofwaardige carleton, in zijne Lettr. et Negot. I. p. 40, in het algemeen
verklaart, dat maurits zich, in zijne nachtwandelingen, veel vrijheid veroorloofde; en hier betuigt hij, dat hij zijnen held niet volkomen weet te verdedigen. Maar hij vraagt, of carleton's verhaal wel op goede gronden steunt, en niet slechts op losse geruchten; gelijk hij zegt, dat wel denkelijk was, dewijl hij nog geene twee maanden in den Haag was. - Ook dat de Heer meerman, in de Vergelijking der Gemeenebesten, door de groot, D. II. bladz. 266, aanleiding gaf, om niet gunstig over maurits' kuischheid te denken, verklaart

{==43==} {>>pagina-aanduiding<<}
onze vriend niets af te doen; want het steunde eeniglijk op den grond, dat maurits zeven natuurlijke kinderen gehad heeft, waarvan zoo aanstonds nader. Evenwel hij wil zijne streng niet volstrekt stijf houden, maar, integendeel, een weinigje van hetgeen hij, wegens maurits' onberispelijkheid in alles, beweerd heeft, terugnemen. ‘Al gelooven wij, (zegt hij) dat maurits, in vroeger tijd,’ (dat is, tot op zijn negenenveertigste jaar) minder ingetogen geweest ‘is; zeker gaat het, dat men hem na 1616, toen hij zich openlijk voor de Contra-Remonstrantsche partij heeft begonnen te verklaren, tot zijnen dood toe,’ (dat is, negen jaren lang, tot op zijn achtenvijftigste jaar) ‘het verwijt van een wellustig leven niet meer kan te last leggen.’ Zoo lang hij derhalve de Contra-Remonstrantsche partij slechts heimelijk was toegedaan, (en dat was hij, volgens onzen vriend, al zeer lang, of van jongs af) had zij geen vermogen op hem, om hem te beteugelen; maar, zoo ras hij haar openlijk begon voor te staan, verkreeg zij een' alvermogenden invloed op hem. Het was dus niet haar geest, of de geest der Contra-Remonstrantsche leer, welke hem tot ingetogenheid bragt, maar haar openlijke voorstand. Doch het zij zoo, als de vriend zegt! Wij nemen gaarne het gunstigste aan, en willen er niets tegen zeggen; schoon hij ons met niet één woord meldt, van waar hij dit zoo zeker weet, en wij anders niet zeer gezind zijn, om, op zijn enkel woord, veel te gelooven. - Zoo gelooven wij alvast niet, maar spreken wel degelijk tegen, hetgeen hij ons echter al even stellig verzekert, dat maurits alle de zeven natuurlijke kinderen, welke hij naliet, en waarvan wij zoo
even gewaagden, bij dezelfde moeder, namelijk Jonkvrouw margaretha (of welke anders haar voornaam moge geweest zijn) van mechelen, verwekt had. Deze Jonkvrouw (om, in het voorbijgaan, iets omtrent haar te zeggen) was dochter van Jonkheer anthonis van mechelen en Jonkvrouwe n. van lier, onbetwistbaar beiden van oud-adellijken Brabandschen geslachte. Men wil, dat zij zelve Staatjonkvrouw geweest is van de Prinsesse van Oranje, denkelijk louise de coligny, weduwe van Vader willem, bij welke maurits dan met haar kan zijn bekend geworden. Hoe dit zij, het komt mij voor, dat zij de eerste, misschien wel de eenigste, geweest is, tot welke de Vorst in ware min is ontstoken geworden, en met welke hij vroegst, althans reeds in 1590, of vroe-
{==44==} {>>pagina-aanduiding<<}
ger, gemeenzaam geweest is. Zij leefde op zeer aanzienlijken voet in 's Gravenhage, en had er, gelijk een mijner vrienden meent, in eigendom het huis, hetwelk, na haar, in 1650, bewoond werd door haren zoon, lodewijk, en, nog in onzen tijd, het zoogenoemd Logement van Haarlem geweest is. Ook zou zij, des zomers, zich, te Rijswijk, onthouden hebben op, en bezeten hebben het Buitengoed, hetwelk daarna aan gemelden haren zoon toebehoorde. Aan de opvoeding harer kinderen, als van voornamen huize, ontbrak niets; en men mag dus (dunkt mij) uit alles wel opmaken, dat zij, met die kinderen, niet algemeen met een oog van minachting zal zijn aangezien, wat Mr. van der kemp zegt, niet te weten. Te regt beweert hij, dat men haar geenszins met een gemeen vrouwspersoon gelijk moet stellen; doch, wat hij er bijvoegt, dat er, in
's Vorsten omgang met haar, niets onbehoorlijks geweest, noch, toen ten tijde, gevonden is, zal hem niet ligt iemand, dan die zoo ligtvaardig iets verzekert, en zoo onkiesch is, als hij zelf, toestemmen; en dat maurits alle zijne natuurlijke kinderen, zijnde vier zonen en drie dochters, eeniglijk uit haar verkregen, en dat hij haar steeds, tot aan zijnen dood toe, eene hartelijke liefde toegedragen, althans zijne aan haar beloofde trouw (waarvan hij alleen iets schijnt te weten) nimmer geschonden heeft, (gelijk wij alle die fraaije bijzonderheden bij hem, op bladz. 150, 151, vinden) zal hij aan geenen der zaken kundigen, althans aan mij nooit wijsmaken. Hij zegt, op bladz. 141, dat maurits thans een man van de historie is, en dus vrijelijk mag beoordeeld worden. Hij doet ondertusschen niets anders, dan zich in het zweet wurmen, om hem tot een' man van zijne verbeelding, of verdichting, te maken, en noodzaakt ons derhalve, opdat wij ons bij hem niet weder, door ons stilzwijgen, aan onbescheidenheid schuldig maken, den Vorst, naarhetgeen de Geschiedenis wegens hem getuigt, om der waarheids wille, en onzes ondanks, in het licht te stellen. Nu dan! Elk oordeele verder over hem, en over het bovengemeld, door zijnen voorgewenden verdediger geschrevene, uit het volgende. - Huig de groot (al wederom maurits' tijdgenoot) voert, in zijn bekend Gedicht, getiteld: Klagte der Vrouwe van mechelen, (zoo noemde men toen gemeenzaam ook edele Jonkvrouwen, schoon niet gehuwd, gelijk niet blijkt, dat Jonkvrouw van mechelen ooit geweest is) over de min des
Prinsen van Oranje, gedrukt

{==45==} {>>pagina-aanduiding<<}
in de verscheiden Nederduitsche Gedichten van grotius, hooft, barlaeus, huygens, vondel en anderen, Amst. 1659, in 8vo. - Huig de groot voert dan, in dat vers, de gezegde Jonkvrouw, vragende en klagende, onder anderen, aldus in, op bladz. 30:

‘Waer zyn de kusjes nu, waer is dat klare licht, 
Dat tot my straelde staegh van uw ontfonckt gesicht, 
't Gebedt, dat Ghy my deedt, om (m') over U t' ontfermen, 
t' Omhelsen, en t'omarmen? 
Gelyck Ghy my dus langh gesocht hebt sonder rusten, 
Soo ben ick nu te veel voor uw versade lusten; 
Jae d'eerste, die Ghy vindt, het zy wie dat het zy, 
Die treckt uw hart van my.’ 

Blijkt hier niet fraai van die liefde tot den dood, van die ongeschonden strouw, van dat slechts houden met ééne vrouw, waarvan Mr. van der kemp ons, op bladz. 153, zoo stellig weet te verzekeren? Doch ook de groot zal hier wel een infaam leugenaar zijn, die, onbeschaamd, en uit louteren haat tegen maurits, aan Jonkvrouw van mechelen het volstrekt strijdige met de Geschiedenis (in weerwil van het hier voor aangevoerde) heeft in den mond gelegd! en het zal toch wel waar zijn, dat maurits alle zijne zeven natuurlijke kinderen slechts uit de eenige gemelde Jonkvrouw gehad heeft! - Laat ons verder zien! - Kort vóór zijnen dood maakte maurits een Testament, in deszelfs geheel te lezen bij aitzema, Zaken van Staat en Oorlog, D. I. bl. 453-455 der uitgave in folio. Hierin besprak hij (na over zijne universele nalatenschap gedisponeerd te hebben, ten behoeve van zijnen halven Broeder fredrik hendrik, enz. en na erfelijke renten te hebben gelegateerd aan zijne Zuster amelia van Portugal en hare kinderen) aan zijnen natuurlijken Zoon willem zijne Heerlijkheden van de Lek enz., aan zijnen tweeden natuurlijken Zoon louis de Heerlijkheden van Polanen, Monster enz., en aan elk hunner daarteboven eene erfelijke rente van f 5000 's jaars, - en aan Jufvrouw van mechelen, moeder van voornoemde willem en louis, eene
jaarlijksche rente van f 4200. Eindelijk reserveert hij zich, bij dit Testament, het maken van een codicil of van codicillen, welke hij wil, dat dezelfde kracht zullen hebben, alsof zij in zijn Testament zelf waren begrepen. Zulk een codicil maakte hij dan ook

{==46==} {>>pagina-aanduiding<<}
metderdaad, en daarin besprak hij aan vijf bastaarden, gelijk hij ze noemt, (volgens wagenaar) aan éénen Zoon f 4000, aan een' anderen f 3000, en aan drie Dochters elk f 2000 jaarlijks. Ik weet niet, dat dat codicil ergens is publiek gemaakt. Mij ten minste geheugt niet, dat ik het ergens ontmoet heb. Doch, op gezag van zulken, die verklaren het gelezen te hebben, durf ik verzekeren, dat het alsnog bestaat, ten minste nog niet lang geleden bestond. Waar, durf ik thans niet stellig zeggen. Niet in de Archieven onzes Rijks; maar vermoedelijk in die van onzes Konings Huis. Nu stel ik (dewijl ik niet beslissend spreken kan) aan elks oordeel, of het waarschijnlijk is, dat, zoo de vijf bastaarden, in het codicil gemeld, mede verwekt waren geweest bij Jonkvrouwe van mechelen, zij niet mede begrepen zouden zijn geworden in het Testament, waarin aan de Moeder en hare twee onbetwistbare Zonen gedacht is? Waarom zijn zij in het codicil afgezonderd? Dacht maurits misschien aan hen niet, toen hij het Testament maakte, en aan de Moeder en de twee bedoelde Zonen gedacht? En waarom moesten deze vijf zoo veel minder, dan de overigen, genieten, zoo zij allen van dezelfde extractie waren? - Waarom vinden wij, in de Geschiedenis, van niet één van hen ooit gewaagd, onder den naam van nassau, die, in weerwil van hetgeen Mr. van der kemp ons, op bladz. 151, gaarne zou wijsmaken, nooit door anderen van maurits' natuurlijke kinderen gevoerd is, dan door de twee Zonen, in zijn Testament genoemd,
willem en lodewijk? - Waarom zijn zelfs die overige kinderen, door de Geschiedenis, nooit ergens genoemd, zoodat men alleen uit het codicil zou kunnen weten, wie zij geweest zijn? - Waarom, eindelijk, worden zij, door maurits zelv', in het codicil onderscheiden, met den naam van bastaarden, van die, welke hij, in zijn Testament, zijne natuurlijke zonen noemt? - Ziedaar een aantal vragen, waarop geen antwoord is te geven, zoo alle maurits' bastaarden kinderen van Jonkvrouw van mechelen geweest zijn. Met of zonder verlof van den Heer van der kemp zullen wij derhalve, zoo lang hij dit laatste niet overtuigend bewezen heeft, het daarvoor houden, dat de Vorst bij onderscheidene vrouwen natuurlijke kinderen heeft nagelaten. - Wat hij nu, op bladz. 152 env., hier nog tegen blijft drogredenen en onbeschaamd verzekeren, zwetsende van zijn vertrouwen op de toestemming van alle onpar-
{==47==} {>>pagina-aanduiding<<}
tijdigen, dat alle beschuldiging van onkuischheid tegen maurits vervalt, is mij geen pennetrek meer waardig. Wij voor ons twijfelen geen oogenblik, of hij heeft, door dit geheel zoogenoemd betoog, bij alle waarheidlievenden en onpartijdigen, alle vertrouwen, als eerlijk en onzijdig schrijver, verloren. - Ten slotte moogt gij u, op bladz. 155 en 156, nu nog eens verwonderen over de schranderheid, waarmede hij heeft uitgevonden, dat, waarschijnlijk, maurits met de Freule van mechelen wezenlijk een huwelijk heeft gesloten, maar onder voorwaarde, dat, tot bewaring van den luister van zijn Huis, noch zij als wettige
Gemalin, noch hunne gezamenlijke kinderen, als wettige afstammelingen, eenige aanspraak op zijne nalatenschap zouden mogen maken, gelijk de tegenwoordige Koning van Pruissen op deze wijze getrouwd is. Evenwel met dat onderscheid, dat de geheele wereld dat weet, maar het huwelijk van maurits, tot hiertoe, voor heel de wereld, een volstrekt geheim geweest is, hetwelk onze scherpziende Advocaat thans allereerst heeft weten te ontdekken. Is nu evenwel die ontdekking wel heel mooi, daar maurits de zaak in een' eeuwigen nacht schijnt te hebben willen begraven, toen hij, bij zijn Testament, weinige dagen vóór zijnen dood gemaakt, zijne wettige vrouw en kinderen als wettigen verloochende, door de eerste slechts Jufvrouw van mechelen, en de laatsten zijne natuurlijke kinderen en bastaarden te noemen? Maar dit was slechts, zoo als de Advocaat ons onderrigt, omdat zij, wat de erfopvolging betreft, als bastaarden gerekend werden. Wel teregt heeft wagenaar (Vaderl. Hist. D. X. bl. 498, 499.) dan niet durven bevestigen, (hetgeen ook van der vijnckt ons, in zijne Nederl. Beroerten, D. IV, bl. 94, nog heeft willen wijsmaken) dat maurits, op zijn sterfbed, zijnen Broeder fredrik hendrik, die aarzelde, om, op zijne begeerte, amelia van solms te huwen, daartoe bewoog, door de bedreiging, dat hij anders zelf geertje van mechelen nog trouwen, en hare kinderen wettigen zou, waardoor aan zijnen Broeder zijne nalatenschap ontgaan zou zijn. Evenwel het eene zou met het andere
bestaanbaar kunnen zijn: want waarom kon maurits niet tweemaal met Jufvrouw van mlchelen trouwen, ééns onder voorwaarde, en daarna zonder voorwaarde, ééns met, en ééns zonder uitsluiting van het bezit van staat? Wel, ik wed, dat Mr. van der kemp hierin geene zwarigheid zou vin-
{==48==} {>>pagina-aanduiding<<}
den! Ondertusschen, wat is die huig de groot dan toch een vreesselijke domkop, of een schaamteloos verdichter, geweest, die, in zijn boven aangehaald vers, Jufvrouw van mechelen nog, op de volgende wijs, van den Prins afscheid laat nemen, en hare kinderen aanspreken:

‘Vaerwel dan, Prins, vaerwel! Ick wil U liefde dragen, 
Maer liefde sonder vleck, de reste van myn dagen. 
Ick wensch voor my de doodt, en dat noch buiten my 
U 't leven vrolyck zy; 
Tot dat Ghy eene vindt, die van U zy geacht, 
In liefde my gelyck, maer hooger van geslacht, 
Die d' eere magh geschien van, sonder schaemt of vreesen, 
Altydt by U te wesen! 
Ghy soete kinderkens, uit myn onecht geboren, 
Het moeyt my, dat Ghy staegn myn droef heydt aen moet hooren, 
Besonder, als Ghy vraeght, wat moeder is ontmoet, 
Dat haer soo treuren doet? 
Uw Vader is 't alleen, waerover dat ik klaegh, 
Omdat hy is te hoogh, of dat ik ben te laegh,’ enz. 

En hiermede rijze dan nu, volgens bladz. 157, onzes Advocaats achting voor Prins maurits te meer, hoe grooter hem de laster toeschijnt, waarmede men zijne nagedachtenis zoekt te bekladden! Opdat hij nu ééns voor altijd wete, in hoe verre ik daaraan schuldig ben, ga ik hier eene openhartige belijdenis afleggen, hoe ik over den Vorst, ten aanzien zijner minnarijen, denke. Ik vermoed dan, gelijk ik reeds gezegd heb, dat Jonkvrouw van mechelen welligt het eerste, misschien het eenigste voorwerp is geweest, waarvoor hij waarachtige liefde heeft opgevat; dat hij haar die betuigd, en ze haar weêrkeerig ingeboezemd heeft; dat hieruit, gelijk het gaat, te groote gemeenzaamheid ontstaan, en daarvan de geboorte van hare twee Zonen, in onecht, (dewijl hij meende haar, uit hoofde van ongelijkheid van staat, niet te kunnen huwen) het gevolg geweest is; dat daarna, het vuur der liefde allengs eenigzins bekoeld zijnde geworden, ook hunne gemeenzaamheid is verminderd en afgebroken, misschien wel omdat de edele en (gelijk ik, in weerwil harer zwakheid, gaarne geloof) waarachtig eerbare Juffer op huwelijk aandrong; dat de Vorst toen allengs tot andere min is

{==49==} {>>pagina-aanduiding<<}
overgeslagen, en, dewijl hij geen tweede voorwerp vond, hetwelk hem geheel kon boeijen, van tijd tot tijd met meerdere voorwerpen, niet van eene slechte soort, maar van zeker aanzien, die welligt aan zulk een aanzienlijk minnaar den uitersten tegenstand niet boden, gemeenzaam is geworden, en bij eene of meerdere van deze mede kinderen verwekt heeft; dat echter de eerste liefde nooit bij hem is verstorven geweest, en hij daarvan, vóór zijnen dood, bij zijn Testament, bewijs heeft willen geven, gelijk hij ook, bij zijn Codicil, heeft willen toonen, dat hij ten aanzien van geen der kinderen, door hem geteeld, onverschillig was; welk laatste gewis zijner gedachtenis tot eere strekt.
Nu volgt, bij onzen schrijver, op bladz. 157 tot 160, nog het een en ander, waarover ik weinig te zeggen heb. Of hij den Prins tot een huichelaar gemaakt heeft, gelijk ik voorspeld had, beoordeele een ieder. - Over de geloofwaardigheid van uitenbogaert en brandt, in tegenstelling van zijnen dierbaren trigland, leydekker enz., hebben onpartijdigen, reeds sedert anderhalve eeuw, beslist. - Over kluit zal ik in mijn Naschrift spreken. - Over de leugen en laster, dat ik maurits niet alleen een moordenaar heb genoemd, maar hem daarvoor (gelijk hier gezegd wordt) ook dadelijk, zoo wel als voor een ontuchtigen van de ergste soort houde, - daarover zegge ik hier nog ééns stellig: Mr. c.m. van der kemp is een Leugenaar en Lasteraar. Acht hij zich hierdoor gegriefd, hij weet, waar hij mij daarover in Regten kan betrekken, en, gelieft hij dat te doen, ik zal hem staan, en hem nog bovendien van zijne leugen en laster doen paeniteren.
Hij heeft ons nu nog een Naschrift gegeven, waarin hij ons bekend maakt met een ellendig prul en lasterschrift, hetwelk hij tracht te doen voorkomen, als strekkende tot bevestiging van de leugen, door de vierentwintigen, die oldenbarneveld hebben veroordeeld, opgeworpen, dat er groot bedenken zou geweest zijn, dat hij zijne oogen naar den vijand zou gehad hebben. Door deze mededeeling heeft hij alleen zichzelven op nieuw belagchelijk geprostitueerd: want het publiek is, sedert lang, te verlicht, om met de uitventers van zulke contrabande niet openlijk den draak te steken, en hen te verachten. - Hij durft, quasi, het stuk niet ronduit een pamflet noemen, daar het gedrukt is met toestemming

{==50==} {>>pagina-aanduiding<<}
der Amsterdamsche Regering; alsof de Schandregering van Amsterdam, in dien tijd, eenig crediet kon leenen aan zulk een schandelijk libel, - eene Regering, die, in 1618, zich niet schaamde, aan den infamen schurk danckaerts, die, om zijn lasteren van oldenbarneveld en uiten bogaert, in hechtenis geraakt was, bescherming te vereenen, den loop des Regts tegen hem belette, en hem daarna nog beloonde; gelijk men in het breede lezen kan in uitenbogaert's Leven, Kerkel. Bed. en Verantw., op het einde van Kap. X.
Hiermede denk ik aan het oogmerk dezer Brieven voldaan te hebben. Dat, op het laatste zijdje, het Staatsregt der Vereenigde Nederlanden van van idsinga - dit μέγα βίβλιον μέγα κακον, deze ellendige en partijdige olipodrigo, door geen verstandig man ooit met eenigen lof vermeld - een voortreffelijk werk geheeten wordt, verdient geene andere aanmerking, dan dat hij, die het, ter goeder trouwe, alzoo noemen kan, zelf wel nooit iets voortreffelijks zal leveren. Ik zal derhalve hier mijn afscheid nemen, hechtende slechts aan alles, in navolging van mijnen tegenschrijver, een Naschrift, hetwelk ik hier onmiddellijk bijvoege. - Ik blijf met alle hoogachting, enz.
October, 1829.

Naschrift.

Ik wil hier nog een' vlugtigen blik werpen op het geschrijf tusschen onzen man en den Hoogleeraar tijdeman in de Mnemosyne en den Recensent ook der Recensenten. - Of de Heer Professor te regt gezegd hebbe, dat Mr. van der kemp tegen mij doorgaans bedaard, of met geen meerdere warmte, dan de zaak medebragt, geschreven heeft, maar tegen hem in woede geraakt is, moogt gij thans vrijelijk beoordeelen; en, of ik het ense percussurus kwalijk vertaald heb door doorstooten, en of het enkel had moeten zijn gestoken, daarover zal ik mij nader verklaren, zoo ras zijn Hooggeleerde mij, uit eenigen Latijnschen klassieken Schrijver, bewezen zal hebben, dat hij het ense percutere enkel voor steken gebruikt heeft Doch tot zoo lang zal ik mijne vertaling met het gezag van cicero, florus, vellejus paterculus, aurelius victor, suetonius enz., wier plaatsen ik, des noods, gereed ben aan te wijzen, verdedigen. - Voor het overige merk ik aan, dat furme-
{==51==} {>>pagina-aanduiding<<}
rius niet heeft kunnen heoordeelen, welk het doel van maurits geweest is. Hij kan, door met de hand alleen aan den degen te slaan, of zelfs met dien te ontblooten, slechts den Vrieschen oenema schrik hebben willen aanjagen, zonder eenig oogmerk, om hem te doorstooten, of zelfs te steken; gelijk hij, toen hij de hand ophief, om barneveld te slaan, slechts de vertooning maakte, alsof hij dit doen wilde. Maar des te fraaijer is het, dat, daar elke steek nog geen doodsteek is, onze Advocaat het niet alleen zoo doet voorkomen,
alsof maurits den Vries, volgens het verhaal, vermoorden wilde, maar mij zelfs, omdat ik dat gemeld heb, opdicht, dat ik den Vorst tot een moordenaar heb willen maken, ja zelfs hem daarvoor houde. - Kluchtiger is nog, dat hij, na den Professor, over het mededeelen van het verhaal van furmerius, onstuimig aangevallen te hebben, en nadat deze de geloofwaardigheid van dit verhaal beweerd heeft, onderstelt, dat hij het met een goed oogmerk geplaatst kan hebben, om te doen zien, hoe ver de kwaadaardigheid tegen maurits gaat; terwijl ik, die het van den Professor overnam, 's Vorsten lasteraar blijf! - Over den ouden en nieuwen stijl, en den bok, dien van der kemp daaromtrent gemaakt heeft, is genoeg gezegd. - Dat hij zich verdedigt over het mededeelen van den inhoud van het leugenschrift, in zijn naberigt, omdat hij er maar in een aanhangsel, en niet in zijn schrift zelf, noch (nota bene) in eene noot van gewaagd heeft, en dat hij daardoor juist aan de eischen der historische kritiek voldaan zou hebben, is, nadat hij mij zoo kwaadaardig als redeloos, over het gewagen van het verhaal van furmerius in eene noot, gegispt heeft, zoo onbeschaamd als belagchelijk. Hij spilt over zijn prul ruim vier bladzijden, en durft het geen pamflet noemen; mijn geheel berigt beslaat slechts acht regels, en ik laat mij daarover met niet één woord uit; hij kan zijnen Schandschrijver niet noemen, en ik meld mijnen Auteur, die bekend is, met zijnen naam; zijn verdichtsel is, sedert twee eeuwen, bij alle
onzijdigen, voor volstrekten laster verklaard, en mijn verhaal heeft (gelijk ik thans bewezen heb) niets ongeloofelijks: en nu zal hij onberispelijk zijn, en ik met leugen en laster bezwaard moeten worden! Verdient zulk schrijven anders, dan verachting? - Eindelijk: belagchelijker is misschien, in zijn gansch geschrijf, niets, dan zijne vermaning, om toch kluit te lezen, dien hij, op hetzelfde oogenblik,

{==52==} {>>pagina-aanduiding<<}
zegt, zelf niet verder gelezen te hebben, dan hij, tot tegenspraak van mij, noodig had! Zonderling is toch ook, dat hij, zonder dien kluit gelezen te hebben, juist alle die plaatsen in zijn werk wist te vinden, welke hij waande hem tegen mij te kunnen dienen. Zoo is het ook met zijne aanhalingen uit carleton. Ja, Vriend! zoo sterk van reuk zijn de schrijvers van deze bende. Zij hebben niet noodig boeken te lezen. Zij steken den neus slechts tusschen de bladeren, en aanstonds geeft hun hun reukörgaan de plaatsen aan, welke zij behoeven. Er zijn er wel, die dit niet aannemen willen, maar beweren, dat het meeste deel van hetgeen deze novitii schrijven alleen den grijzen Grootmeester hunner Orde, die gewoon is bij zijnen kluit en carleton te zweren, en die deze Schrijvers vermoedelijk wel gelezen heeft, om er hetgeen hem aanstond uit te kippen, tot auteur heeft, en dat zij alleen hunnen naam leenen aan zijn geschrijf, hetgeen zich door zijnen stijl, door zijn gewoon lasteren en schelden, en, met één woord, door zijnen geheelen geest, verraden zou. Ik houde dit echter voor een onbewijsbaar gevoelen; dewijl het zeer mogelijk is, dat de discipelen hunnen meester volmaakt hebben leeren navolgen. Waar evenwel het beweerde waar moge zijn, beklaag ik de jongeheeren, die zich aldus misbruiken laten, en ondertusschen al de slagen, die hunnen meester alleen moesten treffen, op hun kasket krijgen, en daarbij nog hunne reputatie verliezen. - Grappig is ondertusschen nog, dat Mr. van der kemp, die zelf zegt kluit niet gelezen te hebben, hem meestal, alsof hij zijne schriften in succum et sanguinem geconverteerd had, met den naam van onzen kluit aanhaalt. Zouden de evengemelde ergdenkers ook hieruit eenigen grond voor hun gevoelen kunnen ontleenen? Ik beslis dit niet. Ik geloof
veeleer, dat onze kluit zoo veel wil zeggen als: die het veelal met ons, in staatsbegrippen en in den voorstand van maurits enz., ééns is. In dit geval zouden zij welligt niet geheel ongelijk hebben. Maar verder den voortreffelijken kluit, wiens meeste schriften wij (zoo niet allen) ook gelezen hebben, en dien wij, schoon wij geenszins beweren willen, dat ook hij zijne zwakheden en misslagen niet gehad heeft, als, in zijne Historia Critica Comitatus Hollandiae et Zeelandiae en in zijne Historie der Hollandsche Staatsregering, onvergelijkelijk, hoogachten, - dien man (zeg ik) zich geheel te willen assimileren, door

{==53==} {>>pagina-aanduiding<<}
hem onzen kluit te noemen; - goede Hemel! welk een belagchelijke hoogmoed! welk eene onregtvaardigheid! - Punctum.

Oudejaarsavond, of de verzoening.

Een leerzaam Verhaal.

Is berta nog niet te huis? vroeg de Heer raamsdonk aan zijne vrouw. Mij dunkt de godsdienst zoude reeds geeindigd zijn.
Mevrouw. Ik geloof, mijn waarde! dat de tijd u lang valt, omdat uwe ongesteldheid u belet, de gewone bezigheden waar te nemen. Het is nog zoo laat niet.
Raamsdonk. Ja, wel valt de tijd lang, als men niets wezenlijks kan doen, en daarbij de geest neêrgedrukt is.
M. Neêrgedrukt? Hoe zoo?
R. Ach! vele treurige herinneringen uit mijn vroeger leven komen mij voor den geest, en dit stemt mij tot treurigheid.
M. Past ons, - vergeef het mij, mijn lieve! - op den laatsten avond van het verloopen jaar, niet veeleer blijmoedige dankbaarheid? Hebt gij in uw vroeger leven ook niet veel goeds genoten?
R. o Ja! maar ik heb ook een' vriend verloren, wiens schandelijke ontrouw mij te diep heeft gegriefd, om het immer te vergeten.
M. Altijd, mijn beste! komt gij op dat onderwerp terug. Waarlijk, gij vergalt u dusdoende elk genoegen en vermoordt uwe rust. - Maar, daar hebben wij onze berta.
R. Wel, kind! heeft de Dominé u niet lang in de kerk gehouden?
Berta. Ik weet niet, vader! hoe laat het is. Maar ik kan u verzekeren, dat de tijd mij niet lang is gevallen. Do. B. heeft ons uitstekend onderhouden over de gelijkenis der twee dienstknechten, Matt. XVIII.
R. Op oudejaarsavond een zonderlinge tekst, waarlijk!
B. Zoo dacht ik in den aanvang ook. Maar alle bedenking viel weg onder de behandeling van den Leeraar.
M. En van die behandeling zegt mijne dochter ons ook iets?
B. Gij weet, lieve moeder! dat dergelijke opgaven dikwijls kort, ook wel eens vrij schraal bij mij afloopen. De

{==54==} {>>pagina-aanduiding<<}
hoofdzaak, zoo veel ik mij herinner, kwam hierop neêr. Wij moeten op het einde van een jaar rekening houden met onszelven, even alsof God ons rekenschap afvorderde. Vinden wij, bij een naauwkeurig onderzoek van onszelven, een zeer aanmerkelijk tekort, wij mogen, wij moeten op kwijtschelding der geheele schuld hopen, in dien weg des geloofs, welken God ons genadig door en in zijnen Zoon heeft aangewezen. Maar dan zijn wij ook verpligt, onze rekening met onze schuldenaren te vereffenen, door eene even volkomene kwijtschelding van hetgeen wij meenen, dat wij van hen te vorderen zouden hebben.
M. Nu zeg ik ook: Het is niet ongepast, maar zelfs zeer nuttig, dit onderwerp bij het eindigen van een jaar te behandelen.
R. Alles wel; maar in de gelijkenis erkende de eene dienstknecht den anderen iets schuldig te zijn. En wie zoude bij eene ootmoedige bede, als de zijne, niet vergeven? Maar indien de schuldige geene schuld erkent, moeten wij hem dan onze vergeving opdringen?
B. Eene dergelijke bedenking bragt Do. B. ook in 't midden. Doch hij merkte aan, dat de vermeende schuld niet altijd bewezen is; dat dezelve of geheel, of ten deele kan bestaan in de voorstelling des beleedigden, waartoe de verblinding der eigenliefde en een zeer prikkelbaar gestel aanleiding kunnen geven. Maar, indien ook al het regt geheel aan onze zijde ware, behoorden wij te bedenken, hoedanig het regt is, dat de hooge God ten onzen aanzien heeft; en evenwel Hij scheldt edelmoedig en genadig alles kwijt.
R. Maar ook hier komt schulderkentenis en schuldbelijdenis van onze zijde te pas.
M. Hoe komen wij tot deze gulle, hartelijke erkentenis en belijdenis? Is het niet door de voorkomende liefde Gods, die ons in zijnen Zoon vergeving aanbiedt? Denk slechts, mijn waarde! aan de eerste Evangelieprediking, Hand. II. Wie was hier de eerste? God in genade te bewijzen? of het schuldige Joodsche volk, in dezelve te vragen? - Onze, ons, helaas! zoo weinig betamende, hoogmoed komt tegen deze leer op. Wij vinden dezelve hard, en willen ze noode hooren. Maar wij kunnen en mogen toch geene uitzondering maken op de uitspraak van Jezus, of dezelve beperken, wanneer Hij uitdrukkelijk zegt: Indien gij uwen schuldenaren niet vergeeft, zoo zal de hemelsche Vader ook u niet vergeven.

{==55==} {>>pagina-aanduiding<<}

De Heer R. zat eene poos stil, diep in gedachten, en scheen in strijd met zichzelven te zijn. Zijne waarlijk vrome echtgenoote nam eindelijk het woord op, en zeide: Indien ik mij niet bedriege, lieve man! dan denkt gij nu weèr aan uwen voormaligen vriend. Hij en gij liggen beiden onder de verpligting, om elkander te vergeven. Het zware der aangedane of ondervondene beleediging doet in de zaak niets af. Wie is meer en zwaarder beleedigd dan God? En zijn Zoon heeft ons geleerd te bidden: Vader! vergeef ons onze schulden, gelijk wij onzen schuldenaren vergeven.
R. Hoe gaarne zoude ik hem alles vergeven, indien hij slechts schuld bekende.
M. Maar, is die schuld zoo uitgemaakt zeker?
R. Lieve carolina! Betwijfel toch geene zaak, voor welke gij zelve weet, dat ik bewijzen genoeg in handen heb.
M. Maar de man, door wien gij deze bewijzen hebt?
R. Gij verdenkt toch de braafheid van den Heer stormer niet?
M. Het past mij niet, over de levenden, en nog veel minder over de gestorvenen, te oordeelen. Maar een voor mijzelve onverklaarbaar gevoel stiet mij altijd van dezen man terug.
B. Lieve vader! Ik heb u wel eens van eenen vriend, die u veel verdriet heeft veroorzaakt, hooren spreken; maar nooit, zoo veel ik weet, met zoo veel aandoening als nu. Mag ik weten, hoe die zaak zich heeft toegedragen?
R. Het deed mij altijd moeite, er van te spreken. Daarom zijt gij onkundig gebleven van iets, 't geen ik begreep, dat u, zonder noodzaak, bedroeven zoude. Nu gij er echter naar vraagt, wil ik het u verhalen
Naast het huis van mijne ouders woonde de Heer arnoot. Tusschen dezen en mijne ouders bestond een gemeenzame omgang. Dit had ten gevolge, dat ik met den jongen arnoot even vriendschappelijk, schoon wij nog kinderen waren, verkeerden. Wij beminden elkander als broeders. Zoo groeiden wij op, en onze vriendschap nam met de jaren toe. Vóór wij meerderjarig waren, hadden wij het ongeluk, onze ouders, den eenen vóór, den anderen na, te verliezen, en wij geraakten onder het opzigt van denzelfden voogd. Deze waardige man behandelde ons en onze belangen met vaderlijke trouw, en wij waren aan zijne wijze lessen en onvermoeide zorg veel, zeer veel verpligt, daar wij die jaren bereikten, welke voor jongelingen zoo gevaarlijk zijn, vooral wanneer deze zonder ouderlijk opzigt aan zichzelven zijn overgelaten.

{==56==} {>>pagina-aanduiding<<}

Mijn vriend en ik verschilden aanmerkelijkin onze tijdelijke bezittingen. Ik had zeer weinig, hij een ruim aandeel van de goederen der fortuin. Hij zeide mij meermalen, dat ik, hetgeen hij bezat, als mij mede toebehoorende, moest aanmerken. Onze voogd was niet van dit gevoelen. Wilt gij, zeide hij, dat uwe vriendschap het ware zoet van uw leven zal uitmaken, legt haar dan aan geene banden, en brengt uzelven onder geene verpligtingen. Ik volgde dezen raad, en kon zulks te gemakkelijker doen, daar mijn goede voogd mij vriendelijk te hulp kwam, als ik verlegen geraakte. Meermalen gaf hij mij te kennen, dat ik bij zijn overlijden op zijne nalatenschap konde rekenen, dewijl hij geene kinderen of des behoevende nabestaanden had. Mijn vriend wist zulks, en liet deswege nooit eenige wangunst blijken. Hij kreeg intusschen lust, om eene reis door Frankrijk en Italië te doen. Gedurende zijn afwezen werd mijn voogd ziek, en bleef aan een uitterend ongemak kwijnen. Ik bezocht hem bijkans dagelijks. Dit was hem in den aanvang zijner ziekte zeer welgevallig; doch allengs werd hij koel, zelfs onvriendelijk, en scheen mijn gezelschap niet te verlangen. Dit bedroefde mij zeer; want ik had hem hartelijk lief. Gaarne had ik hem naar de reden van zulk een voor mij onverklaarbaar gedrag gevraagd; maar men ontried mij dit ernstig, omdat zijn toestand gebiedend vorderde, alles te vermijden, wat hartstogtelijke aandoening kon verwekken. Bij de smart, die ik hierover gevoelde, kwam nog, dat ik van mijnen vriend ook geene brieven meer ontving. Wat moest ik hiervan denken? Was hij ziek? of had ik ook zijne vriendschap verloren?
Alles helderde zich spoedig op. Mijn brave voogd stierf, en de Executeurs van zijne nalatenschap berigtten mij, dat ik een klein legaat had gekregen, maar mijn vriend van zijne gansche nalatenschap erfgenaam was geworden. Deze verandering in de beschikkingen van mijnen voogd, vergeleken met de verkoeling zijner genegenheid jegens mij, kwam mij niet geheel onverwacht over. Maar martelend was voor mij de vraag, wat toch wel aanleiding tot het een en ander had gegeven? Ik konde niet anders denken, of een heimelijke vijand had hier onder gewerkt. Maar wie? Dit bleef mij een raadsel; tot eindelijk een van de voornoemde Executeurs mij niet on duidelijk te kennen gaf, dat mijn vriend arnoot deze schandelijke kunstgreep had gebezigd, opdat zijne zaken door de erfenis van onzen voogd zich mogten herstellen. Zijne be-
{==57==} {>>pagina-aanduiding<<}
zittingen toch waren aanmerkelijk geslonken, doordien hij in slecht gezelschap was geraakt en door het spel groote sommen had verloren. Dit konde toen plaats hebben, daar hij, een jaar geleden, meerderjarig was geworden, en dus meester over zijne eigene goederen was. Ik zoude bezwaarlijk geloof hebben kunnen slaan aan dit berigt, indien mij ook van andere zijden niet gezegd ware, dat de jonge arnoot zich aan het spel had overgegeven. Nog andere bewijzen, die mij werden gegeven van de verraderij mijnes vriends, en het achterblijven tevens zijner brieven, overtuigden mij van zijne schuld. Intusschen kwam arnoot van zijne reis terug, en aanvaardde zijne erfenis. Hij vervoegde zich aan mijn huis; maar ik weigerde, hem te ontmoeten. Meer dan eens zond hij mij eenen brief; maar ik liet hem dezelven ongeopend weêr ter hand komen.....
Hier viel berta den Heer raamsdonk in de rede, en zeide: Maar, lieve vader! mag ik.....
R. Zacht, berta! ik vermoed uwe bedenking. Ik moest arnoot gelegenheid gegeven hebben, om zich te zuiveren, indien hij onschuldig ware. Maar zijne schuld was te wel bewezen. En daar ik mijnen driftigen aard kende, was ik beducht, dat ik ligt te ver zoude kunnen gaan; want uitvlugten, bedriegelijke verschooningen, en wat dies meer zij, zouden mij buiten mijzelven gebragt hebben. Intusschen liet ik hem weten, dat ik hem spreken zoude, zoodra hij gezind was, schuld te belijden.
B. Ik kan begrijpen, vader! dat het u gevoelig moest grieven, zoo trouweloos door eenen vriend behandeld te worden. En dit was het, denk ik, ook, hetgeen u meest smartte. Want het verlies van eenige duizend guldens zoude u zóó niet getroffen hebben.
R. Gij hebt gelijk, mijn kind! Destijds was het gemis der nalatenschap van mijnen voogd niets, in vergelijking van eene vriendschap, welke mijn hart zoo dierbaar was. Nu echter is mij de verlorene erfenis niet meer zoo onverschillig. Ook dit drukt mij meermalen.
B. Wij hebben immers alles, wat wij behoeven, lieve vader! En geldgierig zijt gij ook niet. Laat u dit dan niet bekommeren.
R. Alles wel, mijne berta! zoo lang ik leef. Maar neemt God mij weg, dan houdt ook het middel van ons tegenwoordig bestaan op. Verliest gij uwe ouders, dan zijt gij

{==58==} {>>pagina-aanduiding<<}
alleen gelaten. Wie zal voor u zorgen? Middelen, om daarvan te leven, kunnen wij u niet nalaten. O, mijn eenig, geliefd kind! Hoe zwaar drukt mij de zorg voor u dikwijls neêr!
B. Beste vader! Het is mijne dagelijksche bede, dat ik u en mijne lieve moeder nog zeer lang mag behouden. Maar, komt eenmaal die zoo gevreesde tijd, dat ik mijne dierbare ouders moet missen, dan heb en behoud ik toch eenen Vader in den hemel, die de vogels voedt en de bloemen kleedt, en die zijn redelijk schepsel immers niet zal verlaten.
Berta vatte nu de handen van haren vader, besproeide die met hare tranen, en bad hem, de laatste uren van het scheidend jaar niet voor de zijnen en zichzelven onnut en bitter te maken, door enkel sombere voorstellingen van vroeger of toekomstig leed.
Het gesprek werd afgebroken door de meid, die kwam zeggen, dat er iemand was, die den Heer raamsdonk verlangde te spreken
Ach! zeide berta, toen haar vader was heengegaan: het is wel treurig, dat de menschen zich onderling het leven zoo verbitteren. Het heeft buitendien rampen genoeg, en het is zoo kort.
M. Ja wel, lieve! kort en onzeker. Ook uit dat oogpunt de zaak beschouwd, moest men, bij voorkomende twisten en verwijdering, haast maken, om den gestoorden vrede te herstellen.
B. En als die niet hersteld wordt, en men met een onverzoenlijk hart een ander leven intreedt, wat dan?....
M. Wij kunnen en mogen het oordeel van God niet vooruitloopen, mijn kind! Maar wij weten, wat het Evangelie ons voorschrijft, wat Jezus' voorbeeld ons leert. Wanneer onze Heer komen, en ons oproepen zal, weten wij niet; maar dit weten wij, als Hij komt, dat het Hem welgevallig zal zijn, wanneer Hij ons dan vindt, alzoo doende, gelijk Hij bevolen heeft.
Terwijl moeder en dochter zich dus onderhielden, trad de Heer raamsdonk in de zijkamer, en stond als van den donder getroffen, toen hij zijnen voormaligen vriend voor zich zag staan! Hevig ontroerd, kon hij geen woord spreken, geen voetstap nader komen. De Heer arnoot had hierop gerekend. Hij trad zijnen vriend te gemoet, en zeide: Niemand minder, dan mij, zoudt gij welligt thans hier hebben verwacht; maar in-
{==59==} {>>pagina-aanduiding<<}
dien het mij ernst was. om u te ontmoeten, dan moest ik het immers bij verrassing doen? Ducht echter niet, dat ik als vijand kome. Neen, mijne bedoeling is, dat wij den gestoorden vrede treffen, en de oude vriendschap vernieuwen.
R. Indien dat plaats moet hebben, zal het ook best zijn, over al het voorgevallene niet te spreken.
Arnoot. In de meeste gevallen, misschien, waarbij het op weder verzoenen aankomt, is zulks wel het beste. Maar in onze zaak kunnen en moeten wij over het vroeger gebeurde spreken. Ik hen eindelijk in staat gesteld, om u te bewijzen, dat ik in datgeen, waarvan gij mij, met zoo veel schijn van reden, verdenkt, onschuldig ben.
R. Arnoot! Indien gij dit kondet!....
A. Gij zult vernemen, dat ik het kan. Luister slechts. De man, door wien gij u hebt laten leiden, heeft u misleid, schandelijk bedrogen zelfs. Stormer was een huichelaar, die, achter het masker van braafheid en godsvrucht, in het verborgene een slecht leven leidde, dat hem veel gelds moest kosten. Hij had zich bij onzen voogd weten in te dringen, en diens geheel vertrouwen te winnen. Konde hij ook na deszelfs dood zijne bezittingen magtig worden, zulks was eene begeerlijke zaak voor hem. Om hiertoe te geraken, moest hij u (want hij wist, dat gij tot erfgenaam bestemd waart) van dezen, nu reeds kranken man verwijderen. Hiertoe diende hem uwe verkeering met carolina s***.
R. Hoe! Op mijne carolina was toch wel niets te zeggen?
A. Niets; maar des te meer, en dat niet zonder grond, op hare nicht, de dochter van hares vaders broeder. Stormer wist het listig zoo aan te leggen, dat hij de slechtere carolina s*** voor de betere wist in plaats te stellen, en het voorwerp uwer liefde, als uws geheel onwaardig, aan uwen voogd voor te dragen. De aard van 's mans ziekte diende hem hiertoe uitnemend; daar hij, afkeerig van alle gezelschap, bijna niemand sprak, dan stormer. Deze kon dus, zonder navraag, zoo vele onwaarheden zeggen, als zijne booze bedoeling hem ingaf.
R. En de aard dier ziekte was ook de ongelukkige oorzaak, dat ik over mijne liefde voor carolina met mijnen voogd niet heb gesproken. Ik hoopte nog op zijne herstelling en eene gunstige gelegenheid.
A. En zoo kreeg stormer de handen ruim, om u uit de

{==60==} {>>pagina-aanduiding<<}
gunst en tevens uit het testament van uwen vriend te stooten.
R. Maar, zoo dit alles waarheid is, waarom werdt gij dan als erfgenaam bevoorregt, en niet stormer? Hij miste dan immers zijn doel.
A. Dat is het eenige, waarvan ik geene reden weet te geven. Het waarschijnlijkste is mij, dat onze voogd, onze broederlijke vriendschap kennende, gedacht heeft, dat wij het over zijne nalatenschap wel eens zouden worden. Hij wilde u zijn ongenoegen doen blijken, maar niet ongelukkig maken. Dit valt zoo, dunkt mij, in het karakter van den wel wat zonderlingen, maar toch doorbraven man.
R. En stormer zou mij dan in alles hebben misleid? Ook ten uwen aanzien? Waarom bleven uwe brieven achter? Of heeft stormer ook deze weten te onderscheppen?
A. Neen. Alleen daarin, helaas! heeft hij waarheid gezegd, dat ik aan het spelen geraakt was; en hierin moet gij de reden van het achterblijven mijner brieven zoeken. De zucht tot het spel was bij mij hartstogt geworden. Ik speelde met ongelijke kansen, en verkeerde als in een' gestadigen roes, zoodat ik bijna nooit tot mijzelven kwam, en liefst ook mijzelven wilde ontvlugten. Geen wonder dus, dat ik u, wien ik als mijne andere conscientie beschouwde, zocht te ontwijken; want ik was te opregt, om voor u te veinzen, en duchtte dus de bestraffing der vriendschap, welker raadgevingen ik meende niet te kunnen opvolgen. De dood van onzen voogd, en zijn uiterste wil in mijn voordeel, maar tot schade van u, rukte mij uit mijne bedwelming. En dit is het goede, dat uit het kwade van stormer's bedrijven is voortgevloeid.
R. En ook, dat gij door de verkregene erfenis uwe zaken, die geleden hadden, kondet herstellen?
A. Zacht, mijn vriend! Het ware te wenschen geweest, dat stormer meer zorg had betoond, om de gelden, die hij aan den boedel van onzen voogd schuldig was, op zijn' tijd te betalen, dan hij zorg betoond heeft, om u dergelijke onwaarheden te doen gelooven. Mijne zaken hadden geleden, maar waren door vlijt en spaarzaamheid, onder Gods zegen, te redden. Dit middel is mij gelukt, en ik had niet noodig, om een kapitaal, door list en bedrog u ontfutseld, tot mijn voordeel te gebruiken.
R. Vergun mij nog ééne vraag. Gij spreekt als zoo ge

{==61==} {>>pagina-aanduiding<<}
heel zeker van uwe zaak, dat dezelve geen twijfel meer overig laat. Waarom hebt gij niet reeds vroeger gedaan, wat gij nu doet? Waarom zijn er zoo vele jaren verloopen, vóór gij mij van dit alles berigt gaaft? Wij wonen wel in onderscheidene plaatsen, maar waren echter voor elkander niet uit de wereld.
A. Veel van hetgeen ik u gezegd heb, vermoedde ik reeds sedert lang. Maar zouden, bij uwe stijf opgevatte meening, waarin stormer u zoo listig versterkte, mijne vermoedens u overtuigd hebben? Behoefde ik zelf, voor mijne eigene zekerheid, niet zulke bewijzen, die allen twijfel benamen? Meermalen verloor ik de hoop, dat ik dezelve immer zoude bekomen. Doch onverwacht ging mij het gewenschte licht op. Omstandigheden, met welke ik gelegenheid hoop te krijgen u nader bekend te maken, riepen mij, vóór eenige weken, herwaarts; en, door eenen zonderlingen zamenloop van ongedachte voorvallen, zijn mij papieren in handen gekomen, welke ter bevestiging kunnen dienen van hetgeen ik u gezegd heb. Hier zijn dezelve. Zie ze bedaard na, en gij zult overtuigd zijn.
R. Arnoot! Alles, wat gij mij daar zegt, heeft, bij de vroegere kennis van uw karakter, zoo zeer het kenmerk van waarheid, dat ik mij reeds ten volle overtuigd houde, dat ik misleid ben; maar ook, dat ik u verongelijkt heb. Moest ik eenen man, wiens uiterlijk mij verblindde, meer geloof gegeven hebben, dan den beproefden vriend mijner jeugd? Moest ik u de gelegenheid, om u te verdedigen, hebben benomen? Vriend! kunt gij mij vergeven?
A. Kunt gij mij vergeven, raamsdonk! dat ik, door eene verderfelijke speelzucht vervoerd, uwe vriendschap verwaarloosde, en zelf aanleiding gaf tot wel ongegronde, maar schijnbaar regtmatige verdenking? Doch, laten wij van geene vergeving meer spreken. Vrienden waren wij in onze jeugd; vrienden moeten wij weêr zijn in onzen ouderdom; vrienden tot aan het graf!
Nu vielen zij beiden in elkanders armen, en hernieuwden zwijgend, maar met de levendigste aandoening, het oude verbond der vriendschap en trouwe.
Na een weinig bedaard te zijn, zeide de Heer raamsdonk: Ga nu met mij, en laten wij mijne carolina getuige maken van een geluk, dat zij zoo dikwijls heeft gewenscht.

{==62==} {>>pagina-aanduiding<<}

A. Niet heden, maar morgen hoop ik zoo gelukkig te zijn, om met u en uwe geliefden den aanvang van een nieuw jaar en de vernieuwing onzer vriendschap plegtig te vieren. Heden heb ik nog iets af te doen; want mijne zaken roepen mij eerlang weêr naar huis. Ik zoude welligt op een' anderen tijd zijn bij u gekomen; dan de godsdienstoefening, die ik heden heb bijgewoond, gaf vleugelen aan mijn voornemen en verlangen. Echter, vóór ik u thans verlaat, moet ik u nog iets mededeelen. Ik heb reeds ter loops gezegd, dat ik de nalatenschap van onzen voogd niet als mijn, maar als uw eigendom beschouwde. Ik heb mij dus als uw zaakwaarnemer gedragen, en kan u van mijne administratie rekenschap geven.
R. Zwijg daarvan! Ik ben door alles, wat gij mij gezegd hebt, reeds genoeg beschaamd en vernederd. Deze edelmoedigheid zoude.....
A. Loop mij en uzelven niet vooruit. Mijne edelmoedigheid is misschien zoo roemenswaardig niet. Mijn belang komt mede in aanmerking. Morgen kom ik bij u, en breng mijnen zoon mede. Gij hebt eene lieve dochter. Hij zag haar, gedurende ons verblijf in deze stad, een- en andermaal op publieke plaatsen. Zij trok altijd zijn hart tot zich; schoon hij haar niet kende. En nog weet hij niet, wie zij is; want dit hield ik voor hem verborgen. Hoe groot zal zijne verrassing zijn, wanneer hij het meisje, dat hem zoo zeer behaagde, als uwe dochter leert kennen! Kunnen onze kinderen, bij nader verkeer, elkander beminnen, wel nu, laten zij trouwen, en de bewuste erfenis zij hunne huwelijksgift! Hebt gij er iets tegen?
R. Volstrekt niets, mits mijne berta vrij blijve in hare keus. Schikt zich echter alles zoo als gij het voorstelt, dan is dit van nu af de zoetste wensch mijns harten.
Nu nam de Heer arnoot afscheid, en raamsdonk gaf met de levendigste blijdschap berigt aan de zijnen van hetgeen er was voorgevallen. De zaak van het huwelijk werd echter in bertà's tegenwoordigheid niet behandeld. Moeder en dochter waren onuitsprekelijk verheugd over eene zoo hartelijke als langgewenschte verzoening. Ik krijg, zeide berta, dien Heer arnoot regt lief, vader! Hij heeft, dunkt mij edel gehandeld.
Dat is, zeide Mevrouw R., zoo onbetwistbaar zeker, mijn waarde! als het ter bevestiging strekt van eene spreuk uit den Bijbel: Als iemands wegen den Heere behagen, zoo zal Hij ook zijne vijanden met hem bevredigen.
B. Maar hoezeer steekt hierbij het lage van stormer's bedrijven af!
M. Het gaat maar al te dikwijls zoo bij voorkomende twisten en verwijderingen tusschen vrienden of bloedverwanten. Er zijn, helaas! van die gedienstige menschen, die, ofschoon wel niet met zulke slechte oogmerken als stormer, evenwel vermaak schijnen te vinden, om het vuur aan te

{==63==} {>>pagina-aanduiding<<}
blazen; en aan dezulken wordt doorgaans al te gereed het oor geleend Hield men, zoo veel mogelijk, alles geheim, gaven twistende partijen elkander tijd, dat de driften bedaarden, onderzocht men onpartijdig alles, woog men de dikwijls beuzelachtige oorzaak des geschils, luisterde men meer naar de stem van godsdienst en rede, dan naar de inspraak der eigenliefde, en hield men vreemden buiten de zaak, hoe spoedig en gemakkelijk zoude in vele gevallen de verzoening tot stand komen! Waar toch geene oorblazers zijn, zegt de wijze Spreukschrijver, daar wordt de twist gestild.
R. Gij weet, lieve carolina! doorgaans eene juiste en tijdige toepassing van Bijbelspreuken op de voorvallen des levens te maken. Laat mij nu ook eene derzelven, door den wijssten der wijzen gesproken, op u mogen toepassen: Zalig zijn de vreedzamen; want zij zullen Gods kinderen genaamd worden.






Lijkhulde aan den hoogeerwaardigen en zeer geleerden heer Thomas Hoog.

in leven President van het Provinciaal Kerkbestuur van Zuidholland, van het Klassikaal Bestuur, en oudste Predikant van de Nederduitsche Hervormde Gemeente te Rotterdam.



overleden den 28sten november 1829. (*)

De Godtgeleertheid, schuw van droomen, 
Had in zijn hooft haer plaets genomen; 
De Godtsvrucht in zijn reine borst; 
De Liefde en stille Vrêgezintheit 
In 't eerlijk harte, vrij van blintheit, 
En daar geen haet bij komen dorst. 
 
poot. 


Wat lijktoon rolt de Maastad door? 
Wat droeve doodsmaar treft ons oor? 
Wat bittre zielesmart straalt uit het oog van allen? 
Wat is 't, waarom de Stedemaagd, 
Gehuld in 't rouwfloers, treurt en klaagt? 
Wat parel, rijk in glans, is aan haar kroon ontvallen? 

{==64==} {>>pagina-aanduiding<<}

De Godsdienst zit in treurgewaad; 
Haar achtbre rei van Priesters staat, 
Bij 't altaar, sprakeloos, diep in de ziel bewogen; 
De schaar, te zaam in 't Heiligdom, 
Blijft bij den toon des orgels stom, 
Of nokt den klaagzang na, met moêgekreten oogen. 
 
Daar, waar, gewijd aan kunst en deugd, 
Het schoone en goede 't hart verheugt, 
Bij 's Reednaars keur van taal, of 's Dichters maatgezangen; 
Daar plooit nu de ernst het aangezigt; 
Daar klinkt het slepend lijkgedicht; 
Daar laat men, diep geroerd, het hoofd van weedom hangen. 
 
Ja, weent en klaagt; hij is niet meer! 
Der Christenkerke roem en eer, 
Die als een flonkerstar mogt aan haar transen gloren; 
Het rijk van waarheid, licht en deugd, 
Geleerdheid, Godsdienst, grijze en jeugd, 
't Heeft all', in d'achtbren hoog, een kroon, een' steun verloren! 
 
Menschlievend, needrig, vroom en goed, 
Stond steeds zijn edel hart in gloed, 
Als hij geluk en vreugd verspreiden kon en stichten; 
Als Leeraar ijvrig, trouw als Vrind, 
Gelijk een Vader teêr bemind, 
Bleef hem Gods woord alleen het rigtsnoer voor zijn pligten. 
 
Hij is niet meer! - ja, klaagt en schreit! - 
Hij, 't voorbeeld van verdraagzaamheid; 
Die steeds afkeerig was van koude en schoolsche twisten; 
Die naar geen naam of kerkleer vroeg, 
Maar wien het hart als broeder sloeg 
Voor elk, die d'eerenaam hier dragen mogt van Christen! 
 
Ja, van vooroordeel wars en vrij, 
Was 't hem een heuglijk feestgetij, 
Wanneer hij spreken mogt van 't rijk van licht en vrede; 
En, wie kleingeestig peinsde of zon, 
Als hij verbroedren, dienen kon, 
Dan deed hij, groot van ziel, onwrikbaar, de eerste schrede. 
 
Het heil van andren was zijn doel. 
Nooit bleef zijn hart bij 't lijden koel. 
Kon hij der armen smart, der kranken leed verzachten, 
Dan woog geen last hem ooit te zwaar, 
Dan was 't zijn taal, die, in 't gevaar 
Des doods, het stervensuur met zielrust af deed wachten. 

{==65==} {>>pagina-aanduiding<<}

Nog is 't, alsof zijn mond ons zegt: 
‘Leeft voor Gods aangezigt opregt; 
Poogt u op heiligheid en godsvrucht toe te leggen; 
Volbrengt, wat 's Heilands woord gebiedt: 
Zij zijn de ware Christnen niet, 
Die, zonder deugd in 't hart, slechts Heere, Heere! zeggen.’ (*) 
 
o, Als zijn ijvervuur ontstak, 
Als hij van Christus' kruis ons sprak, 
Of van Gods menschenliefde, in Jezus' dood gebleken, 
Hoe wist zijn ernst, zijn vroom gelaat, 
Zijn achtbre toon, zijn vaderraad, 
Zijn apostolisch vuur ons aller hart te ontsteken! 
 
Het Christendom moest niet in schijn, 
Maar schittrend in den wandel zijn; 
Dat voorbeeld gaf hij ons in al zijn levensdagen: 
Hij, vreemd van geestelijken trots, 
Was 't beeld eens echten dienaars Gods; 
Hij mogt den eerenaam van Christen waardig dragen. 
 
o Smart! Nooit treft zijn gulden taal 
Ons oor noch hart meer in deez' zaal. 
Hoe sprak hij hier niet vaak, doeltreffend, leerzaam, zedig! 
Hoe hield hij korts nog, in dit koor, 
't Verkeerde ons van 't Vooroordeel voor! (†) 
Het was zijn laatste werk. Nu staat zijn zitplaats ledig. (‡) 
 
Deez' Stad, deez' Maatschappij, de Kerk 
Blijft bogen op 't voortreflijk werk, 
Waaraan hij, onverdeeld, met geestdrift zich bleef wijden, 
Vergete ons hart den Brave nooit! 
Het zaad, dat hij heeft uitgestrooid, 
Zal in den grooten oogst nog de Englen Gods verblijden. 
 
Neen, wij vergeten d' Eedle niet! 
De lessen, die hij achterliet, 
Zij zullen voor ons hart het kostbaarst kleinood wezen; 
Wij zullen 't zeggen aan ons kroost, 
Hoe hij, als d' echten levenstroost. 
De vroege dienst van God der jeugd heeft aangeprezen. (§) 

{==66==} {>>pagina-aanduiding<<}

Bij elken stand, in elken kring 
Blijft steeds zijn naam in zegening; 
Hij staat met dankbre liefde in aller hart geschreven. 
Waar 't licht der vreugde ons tegenblonk, 
Of 't lot den kelk der smart ons schonk, 
Hij is altijd een vriend in lief en leed gebleven. 
 
Nog zweeft ons, in 't beminlijkst licht, 
Zijn dierbre beeldtnis voor 't gezigt; 
Nog is 't, of wij zijn stem, zijn wijze lessen hooren; 
Nog is 't..... Maar neen! wij zwijgen stil; 
Wij bukken voor Gods wijzen wil; - 
Waarom zou onze klagt der Englen jubel storen? 
 
Al missen we u dan, brave hoog! 
Wij staren toch, met vrolijk oog, 
U na, en wenschen u niet meer terug op aarde; 
Wij, hopende op een blij verschiet, 
Misgunnen u den Hemel niet, 
Of de eerkroon, die Gods hand dáár voor uw deugd bewaarde. 
 
o Zalig denkbeeld in de smart! 
o, Balsem zoeten troost voor 't hart! 
Eens leggen wij, als hij, den pelgrimsstaf hier neder. 
Den blik naar boven, Broeders! Dáár, 
Waar hij thans leeft bij de Englenschaar, 
Dáár is het Vaderland, - dáár zien we ook hem eens weder! 
 
Slaap, rust dan, in der graven nacht, 
Van d'aardschen arbeid stil en zacht! 
Hoe lang, nog veel te kort was ons uw dierbaar leven; - 
Maar, wat ons hart vergeten moog', 
Uw voorbeeld nimmer, zaalge hoog! 
Dat ge ons als Leeraar, Vriend en Christen hebt gegeven. 
 
j. van harderwijk, rz. 


Radboud.


Wie sprak toch die treffende woorden weleer, 
Vol wijsheid en liefdebetooning? 
‘Den priester voegt enkel, o Koning en Heer! 
Te bidden voor 't volk en den Koning, 
En zielen te winnen voor 't rijk van Gods Zoon.’ 
Wie sprak dat? Wie spreidde dien adel ten toon? 

{==67==} {>>pagina-aanduiding<<}

Was 't Radboud? - Ja, Radboud, uit koninklijk bloed, 
En Koningen dier om zijn gaven. 
Toen Dirk zich hier dekte met d'erflijken hoed, 
Als eerste der Hollandsche Graven, 
Droeg Radboud, zoo deugdzaam als vroom en verlicht, 
Den mijter, als Bisschop, in 't Utrechtsche Sticht. 
 
Toen zat, op der Franken naburigen troon, 
De Eenvoudige Karel verheven, 
En zag zich, bij 't sterven van Zwentibold's zoon, 
De kroon ook van Duitschland verbleven. 
Daar, echter, werd Koenraad tot Koning verklaard, 
En beide de Vorsten ontblootten het zwaard. 
 
Snel vestte zich Karel op Lothringens grond, 
En deed er zijn regten op gelden. 
Dáár hoorde hij Radboud, met vurigen mond, 
De werken des Hoogsten vermelden; 
Dáár zag hij zijn' wandel, die innig hem trof, 
En noodde den waardigen priester aan 't hof. 
 
Al spoedig omsloot hen vertrouwlijk een band; 
De Koning vereerde den grijze. 
De kennis, ervaring, 't beleid en verstand 
En 't manlijk gemoed van den wijze 
Bepaalden den Vorst in dien hagchlijken tijd; 
Want bloedig en heviger woedde de strijd. 
 
‘o Vader!’ sprak Karel, ‘bedreigd is mijn staat; 
De zorgen des Konings vermeeren. 
Verligt hem zijn lasten met woorden en daad; 
U voegt het, met hem te regeren. 
Schik met hem en regel de zaken van 't rijk; 
Dien God, uwen Koning en 't volk te gelijk!’ 
 
Toen uitte de wijze, niet dorstig naar eer, 
Die wigtige taal ter verschooning: 
‘Den priester voegt enkel, o Koning en Heer! 
Te bidden voor 't volk en den Koning, 
En zielen te winnen voor 't hemelrijk Gods.’ 
Dus sprak hij ootmoedig, maar stond als een rots. 

{==68==} {>>pagina-aanduiding<<}

Die taal, in Europes geschiedboek gegrift, 
Mogt wel, als in de Oostersche landen 
De leer van den Koran, met vonkelend schrift 
Gegrift zijn rondom op de wanden, 
En leeren alomme, in tempel en kluis, 
Den afstand beseffen van schepter en kruis. 
 
Die afstand, zoo breed als de hemel van de aard', 
Werd later niet zelden vergeten, 
Als, grijpend naar 't kerklijk en wereldlijk zwaard, 
Een priester zich God wilde heeten, 
De Koningen voor zich ter vierschaar ontbood, 
En die hem braveerden de hemeldeur sloot. 
 
Wel zijn lang de bloedige dagen vergaan 
Van banvloek en snoode Inquisitie, 
En grijpt hier een priester het wapen nog aan, 
't Is dan de fleuret der petitie; 
Maar toch, waarom schermen de boden der vreê? 
Het wapen blijft wapen, al hoeft het geen scheê. 
 
Gewis het waar' nuttig, in tempel en kluis 
Het antwoord van Radboud te schrijven: 
Dat leert ons den afstand van schepter en kruis, 
En priesters (*) bij 't bidden te blijven. 
Hoe ligt wordt, ten jammer van Koning en staat, 
De schermende priester een prekend soldaat! 
 
o Bidde, wie vrijheid bemint met verstand 
En veiligheid wenscht in zijn woning, 
Daarom ook ten hemel, tot heil van het land 
En Neêrlands eerst' erflijken Koning! 
Geef, God! bij hem priesters, zoo wijs en zoo braaf, 
Als Radboud bij Hollands eerst' erflijken Graaf! 


Grafschrift.


Alwat God doet, is regt. - 
Hier ligt en heer en knecht. 
Gij, die dit leest, ei zegt, 
Wie heer was en wie knecht! 

Bl. 4. reg. 4. lees sprekers.






{==69==} {>>pagina-aanduiding<<}

Mengelwerk.

Voorlezing, over goedwilligheid, als den mensch eigen, volgens zijnen zedelijken aanleg.

Door S.E. Wieling, Leeraar der Doopsgezinde Gemeente te Zaandam (Oostz.) (*).

Bij alle levende schepselen, die ons bekend zijn, ontwaren wij zekere natuurdrift, welke tot zelfbehoud aanspoort. Elk diertje, hoe gering ook, ontwijkt het gevaar, of poogt zich te verdedigen. Bij den mensch heeft hetzelfde verschijnsel plaats. Eigenliefde is eene grondneiging, welke reeds spoedig na zijne geboorte zich openbaart, en hem bijblijft gedurende den ganschen loop des levens. Alwat aangenaam is, of schijnt, wordt begeerd; van dingen, die schade of smart kunnen veroorzaken, heeft ieder afkeer. Deze eigenliefde wordt echter gewijzigd door omstandigheden en betrekkingen. Bij het dier, en oorspronkelijk ook bij het kind, is dezelve blinde natuurdrift; maar pligtbesef geeft hieraan bij den mensch allengs eene andere rigting, naarmate verstandelijke en zedelijke ontwikkeling toeneemt.
Nevens de eigenliefde openbaren zich weldra ook gezellige neigingen. De mensch wil niet alleen zijn, noch alleen genieten. Hij gevoelt behoefte aan deelneming en mededeeling. Het genoegen is onvolkomen, wanneer men, zich verlustigende in de schoone werken van natuur of kunst, niet iemand heeft, die hetzelfde gevoelt, en tot

{==70==} {>>pagina-aanduiding<<}
wien men kan zeggen: wat is dat schoon! De Fransche wijsgeer j.j. rousseau beweerde, dat zwakheid den mensch gezellig maakt, en dat hij zich alleen aan anderen hecht, dewijl hij hen noodig heeft. Met dit gevoelen kan ik mij niet in allen opzigte vereenigen. Rampen en wederwaardigheden sluiten de menschen wel nader aan elkander; maar gemeenschappelijk leed is geenszins de eenige, en zelfs niet de eerste oorzaak van wederkeerige belangstelling of gehechtheid. Zucht tot gezelligheid, in het wezen van den mensch diep ingedrukt, heeft beteren oorsprong. Ook bij de edeler soorten van dieren bemerkt men gezellige neigingen; de wreede tijger leeft eenzaam en ongezellig. Moge wederzijdsche behoefte de menschen onderling verbinden, het is er echter verre af, dat wij eigenlijk gezegde baatzucht hierbij als eerste of voorname oorzaak zouden moeten aanmerken. Neen, de gezellige mensch openbaart veelmeer zekere goedwilligheid, die mede tot het wezen zijner redelijke natuur behoort. Hij stelt belang in medemenschen, en het is hem aangenaam, dat het hun wèl gaat. Dikwerf schijnt echter het tegendeel plaats te vinden. Ook is dezelfde persoon niet altijd zichzelven gelijk. Zoo ontstaat dan de niet onbelangrijke vraag, of, en in hoe verre, goedwilligheid den mensch oorspronkelijk eigen en grondneiging zijner redelijke natuur is.
I. Lezen wij de geschiedenis van vroegere eeuwen, deze schijnt, althans bij oppervlakkige beschouwing, te wederspreken, hetgeen ik wilde bewijzen. Tegen één voorbeeld van goedwilligheid staan vele gruwelen van wreedheid en allerlei boosheid over. Terstond bij den aanvang des menschelijken geslachts werd broedermoord begaan. Zoo ver de geschrevene berigten reiken, zien wij overal bloedige tooneelen op aarde. Partijschappen woelen zonder ophouden. Oorlogen en omwentelingen gaan gepaard met verschrikkelijke woede. Landen en steden worden verwoest, weerlooze menschen niet gespaard, krijgsgevangenen gedood of in slavernij weggevoerd. Het regt des sterksten (zoo men dit een regt mag noemen) schijnt de

{==71==} {>>pagina-aanduiding<<}
hoogste wet te zijn. Burgerlijk bestuur ontaardt al vroeg in dwingelandij en onderdrukking, of volksregering verwekt gevaarlijke onlusten en geeft voedsel aan verderfelijke eerzucht. Het streven naar algemeene wereldheerschappij vertoont zich nu hier, dan weder daar. Zoo woelen onophoudelijk de geslachten der stervelingen tegen elkander. Lauweren, op de bloedige baan des krijgs verkregen, worden hooger gewaardeerd, dan de zachtere bedrijven en de kunsten des vredes. Men kent het doel des levens te weinig, en men erkent in den mensch niet genoeg den natuurgenoot, die aanfpraak heeft op deelnemende belangstelling. Hoe zoude bij zoodanigen toestand van zaken algemeene goedwilligheid plaats gehad hebben kunnen?
En raadpleegt men eigene ondervinding, daar gebeurt ook nu nog veel, dat gebrek aan goedwilligheid kan bewijzen. Het is niet noodig, hier alles op te noemen. Ieder kent bedroevende verschijnselen des menschelijken levens. In weerwil van den heilzamen invloed des Christendoms, is er velerwegen gebrek aan Christelijke liefde. Hoogmoed, eerzucht en heerschzucht veroorzaken veel leeds op aarde. Vanwaar al dat woelen en onophoudelijk zoeken en zwoegen in de wereld? Het eigenbelang brengt de menschen in beweging. Hoop op voordeel is de groote drijfveer, die landman en stedeling, handelaar en geleerde, arbeider en kunstenaar steeds in rustelooze werkzaamheid houdt. Ieder zoekt zijnen toestand te verbeteren - ieder wil zich verheffen tot hoogeren stand - ieder tracht te schitteren en te pralen. Waar is hier blijk van eene den mensch eigene goedwilligheid? Voorbeelden van haat, nijd en wraakzucht vertoonen zich in menigte. Wat wordt er veel leeds veroorzaakt door laster en kwaadsprekendheid! Partijzucht woelt gedurig, en vijandschap verbittert menigeen de levensvreugde.
Doch, waartoe is het noodig, al de smarten op te tellen, welke door liefdeloosheid veroorzaakt worden? Wij kennen deze bedroevende verschijnselen des mensche-
{==72==} {>>pagina-aanduiding<<}
lijken levens, en willen het kwade niet goed noemen, doch ook geene overdrevene klagten aanheffen. Ieder moet erkennen, dat er veel gebrekkigs en verkeerds wordt gevonden, hetwelk geene plaats behoorde te hebben. Ook is het ontwijfelbaar zeker, dat de menschen, zoodanig als zij ons dagelijks voorkomen in het gewone leven, niet altijd en niet algemeen zich kenmerken door loffelijke goedwilligheid. Maar dit wilde ik ook geenszins betoogen. Dan immers zou de ondervinding van alle eeuwen mij tegenspreken. Ik meen goedwilligheid eene oorspronkelijke neiging van onze redelijke natuur te mogen noemen; en voor deze stelling hoop ik bewijs te kunnen bijbrengen.
II. Men onderscheide dan behoorlijk, wat de mensch volgens zijnen aanleg, en wat hij meestal in het maatschappelijk leven is. Wij vinden in de geschiedenis enkele personen vermeld, die zich onderscheiden hebben door buitengemeene goedwilligheid; de voorbeelden van het tegendeel zijn echter veel menigvuldiger. Bij sommige menschen vertoonen zich strijdige eigenschappen. De hebzuchtige kan weleens mededeelzaam schijnen. Eerzucht gaat soms gepaard met zekere edelmoedigheid. De Arabier is gastvrij jegens den vreemdeling; doch morgen overvalt en berooft hij den reiziger, die heden in zijne tent herbergzaamheid vindt en van al het noodige wordt voorzien. Dezelfde mensch, die in zeker opzigt blijken van goedwilligheid schijnt te geven, handelt in andere gevallen dikwerf op eene strijdige wijze en doet min edele neigingen blijken.
Wat is hier het oorspronkelijke, dat met den aanleg onzer redelijke natuur overeenkomt? - wat het aangeleerde of toevallige, dat aangemerkt moet worden als gevolg van veranderlijke omstandigheden? Beschouwen wij de zaak in het afgetrokkene, zoo schijnt goedwilligheid steeds verbonden te moeten zijn met zekere mate van zedelijke ontwikkeling, terwijl zelfzoekende baatzucht wordt bevorderd door behoeftigheid en zwakheid. De Algenoegzame, die alle volkomenheid in zichzelven heeft,

{==73==} {>>pagina-aanduiding<<}
bezit ook goedheid in de hoogste mate Hoe meer de mensch uitmunt in zedelijke veredeling, en in den verhevensten zin des woords mensch is, des te meer zal hij het goede waarderen, beminnen, behartigen, maar tevens ook belang stellen in het heil zijner natuurgenooten, en dus goedwillig zijn. Goedwilligheid beschouwe men dan als eene den mensch oorspronkelijk eigene neiging, voor zoo verre hij redelijk wezen is en zich gedrongen gevoelt tot deelneming in het lot van medemenschen.
Ondervinding moge dikwerf het tegendeel schijnen te leeren, bij nader inzien blijkt toch duidelijk genoeg, dat zekere goedwilligheid der menschelijke nature eigen is, en gewoonlijk plaats heeft, zoo dikwerf geene beletselen de edeler neigingen onderdrukken. Wat is het, dat zoo algemeen edelmoedige bedrijven doet toejuichen? - goedwilligheid. Waarom acht gij eenen howard zoo hoog? - waarom woltemade, en naerebout, en zoo vele anderen? Zij leefden en werkten ten beste hunner medemenschen. Leest de daden van nero en die van titus; de eene is het voorwerp van uwe verachting, de andere van uwen eerbied. Wie verfoeit niet de honende wreedheid, wanneer de willekeur der dwingelandij in Konstantinopel den opperpriester, een achtingwaardig grijsaard, benevens de mindere geestelijkheid, in plegtig feestgewaad, op den dag der opstanding zelve, na de viering van des Heilands verrijzenis, der gansche Christenheid tot smaad, in de deur der hoofdkerk doet ophangen, en de lijken vervolgens deerlijk mishandelen? en wie verblijdt zich niet over de handelwijze van Frankrijks tegenwoordigen Koning, wanneer deze de kinderen, uit Griekenland in slavernij naar Egypte weggevoerd, laat vrijkoopen en de hulpelooze weezen behoorlijk laat opvoeden? Waarom verheugen wij ons, wanneer Engeland, door waardige zendelingen, Christelijke kennis en deugd in Heidensche landen bevordert; terwijl wij ons bedroeven, als hebzucht van Engelsche handelaars in Bengalen duizenden van honger doet omkomen (*), of als Engel-
{==74==} {>>pagina-aanduiding<<}
sche staatkunde aan uitgewekene Portugezen, die een' wreeden dood ontvlugt zijn, het landen op
Terceira belet? Vanwaar deze belangstelling en deelneming? De mensch wil het goede, en keurt af, wat zedelijk kwaad is. Hierom boeijen zelfs verdichte verhalen dikwijls zoo zeer de aandacht; en het verheven treurspel treft en roert op eene wonderbare wijze, zoo dikwerf edele karakters tegenover personen van slechte zeden voorgesteld worden. Leest de geschiedenis van vroegere eeuwen of van vreemde volken; zonder lang nadenken beseft gij, wat lof verdient, en wat berispelijk is. Dan oordeelt gij onpartijdig, en verheugt u, wanneer het den braven wèl gaat. Alwie met behoorlijken ernst nadenkt, kan niet nalaten, alle bedrijven van geweld en woeste wreedheid af te keuren; men verfoeit den roover en moordenaar, ook den schraapzuchtigen man, die den loon der werklieden verkort, of door zijne geldgierigheid de armen onderdrukt, terwijl deze genoodzaakt worden, de eerste behoesten des levens tot onmatigen prijs zich aan te schaffen. Zegepraalt integendeel eene goede zaak, wordt de onschuld gered, komt miskende braafheid aan het licht, of ondergaan menschelijke zaken in het algemeen eenige verandering ten goede, hierover is opregte blijdschap bij alle weldenkenden. Met genoegen leest men de opkomst van steden of volken, die meestal geringe beginselen hadden, maar door eenvoudige leeswijze, werkzaamheid en goede zeden allengs groot werden. Doch sluipt dan langzamerhand verderfelijke weelde in, en brengt de grootheid zelve oorzaken van verval mede, dit heeft eene onaangename uitwerking op ons gevoel. Met veel warmte schetst de geschiedschrijver het eerste, en hangt een bekoorlijk tafereel op; integendeel neemt zijn verhaal een' treurigen toon aan, wanneer hij teruggang of verergering van menschelijke zaken heeft te vermelden. De lezer ontwaart dezelfde aandoeningen van genoegen, medelijden, verontwaardiging of zachte weemoedigheid.
Deze en meer andere verschijnselen bewijzen, naar mijn inzien, voldingend, dat de mensch een innig behagen

{==75==} {>>pagina-aanduiding<<}
heeft in edele handelingen, en zekere goedwilligheid hem oorspronkelijk eigen is. Wie juicht den held niet toe, die eene goede zaak verdedigt, maar tevens grootmoedig jegens weerloozen en overwonnenen zich betoont? Wie gevoelt geene hoogachting voor hem of haar, die moeite en opoffering zich getroost ten beste van natuurgenooten? Het welgelukken van loffelijke pogingen verwekt algemeene blijdschap. Geen Nederlander kan zonder afgrijzen denken aan eenen Hertog van alva; maar ieder noemt met eerbied den naam van willem I. In elke eeuw is waarheid bevonden, hetgeen salomo in zijne Spreuken (XI:10) aanmerkt: Eene stad springt op van vreugde over het welvaren der regtvaardigen; en als de goddeloozen vergaan, is er gejuich.
Al handelt iemand zelf niet altijd naar behooren, hij oordeelt evenwel over het goede en kwade in anderen veelal naar waarheid. Ook dit meen ik als blijk van zekere, den mensch oorspronkelijk eigene, of met den zedelijken aanleg zijner redelijke natuur overeenkomstige, goedwilligheid te mogen aanmerken. Een paar voorbeelden van dien aard wil ik bijbrengen, het eene uit de gewijde, het andere uit de ongewijde geschiedenis ontleend. Koning david gaf een ondubbelzinnig bewijs van goedwilligheid, toen nathan hem vertelde van een arm man, wien zijn eenig ooilam op willekeurige en onregtvaardige wijze was ontnomen. Dat hij zelf die roover ware, bedacht hij niet, voordat de Profeet sprak: Gij zijt die man! - Alexander, Koning van Pherae, in Thessalië, had vele wreedheden tegen zijne onderdanen bedreven, en menigeen aan zijne bloeddorstige heerschzucht opgeofferd. Deze vorstelijke boosdoener zag eens zeker tooneelstuk uitvoeren. Het was een treurspel, dat de rampen van hecuba en polyxena ten onderwerp had. De dwingeland, bij wien anders in zijn dagelijksch doen en drijven alle menschelijk gevoel van deernis en medelijden geheel verdoofd scheen, werd zoo zeer getroffen en zoo diep geroerd, dat hij zijne aandoeningen niet kon verbergen. Deze onwillekeurige

{==76==} {>>pagina-aanduiding<<}
gevoeligheid bragt hem een oogenblik tot nadenken. Zelfverwijt greep hem aan. Hij stond haastig op, en spoedde zich weg. Volgens het berigt van plutarchus, gaf hij, heengaande, te kennen, dat het erg was, zoo vele burgers onmeêdoogend omgebragt te hebben, en dan de ongelukken van hecuba en polyxena beweenende gezien te worden.
Wat bewijzen beide voorbeelden? Zoo ik wèl zie, bevestigen dezelve, wat ik wilde betoogen: Goedwilligheid is den mensch oorspronkelijk eigen, volgens zijnen zedelijken aanleg. Dat dezelve in het gewone leven dikwijls ten deele, dikwijls ook geheel wordt onderdrukt door lagere neigingen, is wel een treurig verschijnsel, maar strijdt geenszins tegen het gevoelen, dat ik heb pogen te verdedigen.
III. De mensch geeft blijken van goedwilligheid, zoo lang hij overeenkomstig den aanleg zijner redelijke natuur handelt, en zich niet laat verbijsteren door hartstogt of begeerte. Doch in de velerlei betrekkingen des maatschappelijken levens kunnen onderscheidene beletselen voorkomen, welke de werking van edeler beginselen verhinderen. Vergenoegt men zich dan met vlugtige en oppervlakkige beschouwing, zoo schijnt dikwerf het tegendeel van goedwilligheid plaats te hebben. Dit is inzonderheid het geval, zoo dikwerf belangen en driften mede in het spel komen. Door opvoeding, gewoonte en omstandigheden kan ook de oorspronkelijke aanleg allengs gewijzigd en als verwrongen worden ten kwade. Bij den mensch ziet men dus strijdige verschijnselen, naar mate hij of door edeler gezindheden of door lagere bedoelingen zich laat leiden.
Eigenliefde, eigenbelang en baatzucht hebben veelvermogenden invloed, en schijnen weleens alle goedwilligheid te verdrijven. Wie zal het wraken, dat de mensch, wien liefde tot het leven is aangeboren, voor zichzelven zorgt? Hij heeft zekere behoeften, welke hij moet kunnen vervullen, om te bestaan, en in het bestaan genoegen te vinden. De kunstbehoeften der weelde zijn bo-
{==77==} {>>pagina-aanduiding<<}
vendien in het maatschappelijk leven menigvuldig. Het zorgen voor eigen welzijn is betamelijk, maar kan op zeer verschillende wijze geschieden. Wordt het overdreven, zoo ontstaat er zekere treurige bekrompenheid; en zelfzoekende eigenbaat weert alle aandoeningen van goedwilligheid, of verzwakt dezelve althans, zoo dikwerf het eigenbelang er mede gemoeid is. Maar dezelfde mensch zal evenwel nog weder goedwillig zich betoonen, in gevallen, waar hij zelf aan geen voor- of nadeel heeft te denken.
Onkunde of kwalijk bestuurde rigting der denkwijze, meerdere of mindere ontwikkeling des verstands, verschillende begrippen van menschelijke bestemming zullen invloed hebben op de mate van goedwilligheid, welke iemand doet blijken. Alwie over het eigenlijk doel des levens weinig nadenkt, en de dingen der aarde niet uit hooger standpunt beschouwt, zal bezwaarlijk eene geheel onbekrompene gezindheid zich eigen maken. Ligtzinnigen betoonen ook weleens zekere goedwilligheid; maar dezelve hangt grootelijks af van veranderlijke luimen, en is derhalve geenszins van hooge waarde, alzoo de mensch, die inderdaad aan zijne eigenliefde slechts offers brengt, niet eigenlijk gezegd kan worden, goedwillig te zijn. De zoodanige behaagt zichzelven, en bedoelt minder het wezenlijk geluk van anderen.
Hoogmoed en eerzucht zijn mede beletselen, waardoor bij menigeen het koesteren van goedwilligheid wordt verhinderd. Die zichzelven verheft, en in zelfverheffing de grootste vreugde vindt, zal voor anderen niet veel willen doen; en alwie in grootheid naar de wereld, of in bewondering en toejuiching der menigte het meeste genoegen smaakt, kan geenszins tot heil van den medemensch leven, gelijk het behoort. En bewerkt hij iets nuttigs ten beste der maatschappij of van enkele personen, het is geene ware goedwilligheid, welke hem drijft.
Verder komt gebrek aan goedwilligheid dikwerf voort uit verijdelde hoop, gelijk ook uit gekrenkte eerzucht en teleurgestelde eigenliefde. Ligchamelijk lijden, smarte-
{==78==} {>>pagina-aanduiding<<}
lijke ondervinding, zielsverdriet hebben weleens ergdenkendheid, wrevel, liefdeloosheid ten gevolge; ofschoon het dwaas is, tot menschenhaat over te hellen, omdat men de menschen niet zoodanig vindt, als zij behooren te zijn. Maar die dikwerf teleurgesteld werd in zijne meening en verwachting, gevoelt ligt zijne goedwilligheid verminderen. Verschil van begrippen, twist en partijschap kunnen dergelijke uitwerkselen hebben. Dezelve veroorzaken soms afkeerigheid en haat.
Ook worden de betere neigingen in den mensch weleens verdrongen door zekere overdrevene beschaving en eene al te zeer verfijnde leefwijze. Dan is men ingenomen met zichzelven, en wil schitteren, of althans de genietingen der weelde in volle ruimte smaken. Naarmate eigene behoeften noodeloos vermeerderen, wordt menigeen bekrompener ten opzigte van zijne medemenschen. Gierigheid en verkwisting, beide zoo strijdig met goedwilligheid, gaan in dit geval weleens gepaard. Het is een niet geheel ongewoon verschijnsel in het menschelijk leven, dat men bezuinigt, of ook wel bijeenschraapt, om te kunnen verspillen. De voorwerpen der weelde worden dan rijkelijk betaald, en aan de noodzakelijke dingen des levens verdient de arbeider of werkman soms naauwelijks eene bete broods.
Daar zijn menschen, die gedurig in eenen kring van vermaken ronddraaijen, en te veel in verstrooijing leven, om blijken van goedwilligheid te kunnen geven. De gelijkenis van lazarus en den rijken man wordt meermalen in zoo verre verwezenlijkt, dat de overdaad der weelde den nood der hulpbehoevenden doet vergeten. Gezelligheid bevordert betere neigingen; maar uithuizigheid wordt weleens gevaarlijk voor veredeling. Die veel buiten het eigen huis verkeert, gevoelt eindelijk zekere behoefte, om uit te gaan; en deze behoefte kan zoo zeer de overhand nemen, dat men te weinig tot zichzelven komt, om ware goedwilligheid, die soms inspanning en werkzaamheid vordert, te betoonen. Aan den anderen kant zoude afzondering van de menschen ook even

{==79==} {>>pagina-aanduiding<<}
zeer nadeelig of nog nadeeliger kunnen zijn, wanneer men als in zichzelven zich opsluit en geen deel neemt in de aangelegenheden van natuurgenooten - althans niet van hen, met welke men in geene onmiddellijke aanraking komt.
Het verdient mede onze opmerking, dat weleens misbruik van goedwilligheid wordt gemaakt door onwaardigen; dat bemoeijingen, die menschenheil ten doel hebben, soms miskend en althans ten deele verijdeld worden; dat het gebrekkige in alle menschelijke zaken en in maatschappelijke inrigtingen den lust tot onvermoeid werken ten beste van anderen kan uitdooven. Deze en dergelijke omstandigheden meer belemmeren dan de betere neigingen, ja kunnen dezelve zoo zeer onderdrukken, dat men zekere onverschilligheid omtrent de belangen van natuurgenooten doet blijken.
In denzelfden mensch vertoont zich nu eens goedwilligheid, dan weder schijnt dezelve bij hem geene plaats te vinden. Deels hangt dit af van veranderlijke luimen, deels ook van uitwendige omstandigheden. Niet igt vindt men iemand, die geheel geen belang stelt in anderen. Meestal zijn het deze en gene voorwerpen, tot welke zich de deelneming meer of bij uitsluiting bepaalt. Menschen, die weinig behoeften hebben en in zelfbeheersching het verste zijn gevorderd, bezitten gewoonlijk de meest werkzame goedwilligheid.
Het zijn derhalve bijkomende zaken, waardoor de betere neigingen onderdrukt worden. Algemeene goedwilligheid openbaart zich, zoodra de beletselen, die haar verdrongen, zijn weggenomen. Dezelve behoort alzoo tot den oorspronkelijken aanleg onzer redelijke natuur. Wilt gij nog meer bewijzen, die deze waarheid bevestigen? Het dagelijksch leven biedt dezelve in menigte aan. Geeft slechts acht op verschijnselen, welke niet zelden voorkomen. Wat gebeurt er, wanneer velen in nood zijn, of weinigen door zware ramp getroffen worden? De algemeene deelneming is groot, naarmate van behoefte aan hulpbetooning. Hoe menig persoon wordt met eigen

{==80==} {>>pagina-aanduiding<<}
levensgevaar de redder van anderen! Woedt eene hevige ziekte, welk eene belangstelling van menschen in hunne medemenschen! - hoe gereed is ieder, om met goeden raad te dienen! Of heeft misschien eigenliefde ook eenig deel aan deze bemoeijingen, ik zoude echter goedwilligheid niet gaarne willen buitensluiten. Deze geeft niet alleen raad, maar verschaft ook middelen, en verleent werkelijk hulp.
Merkt voorts op, hoe de mensch gewoonlijk zich gedraagt, wanneer buitengemeen leed velen treft of dreigt te treffen. Hoe vaardig schiet men toe ter hulpbetooning, wanneer het vuur iemands huis en have heeft aangegrepen! Of is er watersnood, wie kan ledig aanschouwer blijven? Nog levendig herinneren wij ons de dagen der overstrooming; akelig was onze toestand; en echter, op het verschrikkelijk, maar boven alle beschrijving verheven schouwspel der onstuimige wateren starende, smaakte ik, te midden der vreeze, een stil en zoet genoegen bij het opmerken dier menigvuldige blijken van ongeveinsde deelneming, belangstelling en hulpvaardigheid. Het gewone doen en drijven der eigenliefde vond toen geene plaats. Hoogmoed en eerzucht zwegen. Diepe ernst was algemeen. Driften en neigingen der zinnelijkheid, welke menschen van elkander verwijderen, openbaarden zich geenszins. Afleidingen en verbijsteringen des gewonen levens, waardoor het goede in den mensch dikwerf wordt belemmerd, hielden op. Ieder beijverde zich, om tot behoud en redding het zijne toe te brengen. Daar was eene toenadering, eene vertrouwelijkheid, eene onderlinge belangstelling, welke den menschenhater zelfs met de menschheid verzoend zoude hebben.
Zoo vertoont zich in tijd van nood eene algemeene goedwilligheid, welke men in dagen van ongestoorde rust, wanneer ieder naar luim en drift der zinnelijkheid kan handelen, naauwelijks zou hebben durven verwachten. En zijn er soms enkele onwaardigen, die te laag zonken, om in de smart van anderen te deelen, of die

{==81==} {>>pagina-aanduiding<<}
zich verachtelijk genoeg toonen, om met de hulpeloosheid van natuurgenooten hun voordeel te doen, of de ongelukkigen nog dieper in het onheil te storten - hoe zeer treft hen de algemeene verontwaardiging! Ja, ook hieraan blijkt, dat goedwilligheid den mensch, volgens den aanleg zijner redelijke natuur, oorspronkelijk eigen is. Moge al in het dagelijksch leven menig voorbeeld gevonden worden, hetwelk gebrek aan belangstelling bewijst, hiertegen staan vele andere voorbeelden over, die blijken van edeler gezindheid opleveren. Maar zedigheid verbergt weleens loffelijke handelingen, en het kwade merkt men meer op, omdat het tegen de algemeene denkwijze aandruischt. In den stillen huiselijken kring wordt gewoonlijk veel goedwilligheid betoond, en ook in de maatschappelijke betrekkingen is dezelve geen zeldzaam verschijnsel; of heeft een' tijdlang gebrek aan werkzame deelneming plaats, daar behoeft slechts iets te gebeuren, dat diepen indruk maakt en de overleggingen ten goede wijzigt, zoo blijkt der menschen wederkeerige belangstelling in elkanders welzijn.
En zoude ik mij ook niet mogen beroepen op deze Maatschappij zelve, die het Algemeene Nut ter zinspreuk heeft? Ik weet, dat niet allen even gunstig over dit werk van menschen oordeelen; maar ik weet ook, dat onkunde en vooringenomenheid de dingen dikwerf niet uit het regte oogpunt doen beschouwen. De belijders des Christendoms werden eenmaal door partijzucht gelasterd en van alle snoodheid beschuldigd. Ik meen, de Maatschappij: Tot Nut van 't Algemeen, en hare beide jongere zusters, de Maatschappij van Weldadigheid, en die Tot zedelijke verbetering van Gevangenen, te moeten beschouwen als heugelijke verschijnselen van onzen leeftijd, die mede bewijzen, hetgeen ik wilde betoogen, dat goedwilligheid den mensch, bij zekere mate van zedelijke ontwikkeling, eigen is. Laat het waar zijn, dat elke dezer drie instellingen het kenmerk van menschelijke onvolkomenheid draagt, en dat misschien sommigen, of welligt

{==82==} {>>pagina-aanduiding<<}
velen harer leden geenszins door ware menschlievendheid werden bewogen, om hunne namen te doen inschrijven; de geest, waarin de genoemde Maatschappijen werken, getuigt toch van warme deelneming in het lot van verwaarloosde en ongelukkige medemenschen. En al dwaalde men zelfs meer of min in de keuze der middelen, om een loffelijk doel te bereiken, het pogen zelve is ook dàn niet te misprijzen, maar integendeel als blijk van goedwilligheid aan te merken.
Deze drie Maatschappijen zijn uitvloeisels van Christelijke gezindheid, en bedoelen, te werken in den geest des Christendoms. Dit immers eischt menschenliefde en bevordert algemeene goedwilligheid. Door hetzelve worden de beletselen weggenomen, welke de betere neigingen in den mensch zouden onderdrukken. Vertrouwen op Gods vaderliefde kweekt onderlinge broederliefde. De leer der behoudenis strijdt tegen booze neigingen en lage bedoelingen van bekrompene eigenliefde. Komen er in het huiselijk en maatschappelijk leven weleens omstandigheden voor, welke de goedwilligheid ligt zouden doen verminderen, het Evangelie wijst op hooger standpunt, vanwaar men de dingen der aarde moet beschouwen. Dan wijkt alle liefdeloosheid, en wrevelig misnoegen maakt plaats voor de zachtere aandoeningen van liefde. Zoo leert men belang stellen in menschenveredeling, en werkt mede ten goede, opdat natuurgenooten, naar Gods liefderijke bedoelingen, gelukkig mogen worden. Waar de geest van christus heerscht, is het huiselijk leven eene kweekschool van goedwilligheid, en overvloedige zegen verspreidt zich van hier in wijden omtrek. In den mensch acht en waardeert men dan den mensch, die eene verhevene bestemming heeft. Zoo is men zacht en verschoonend in het oordeelen, maar niet onverschillig of zwak omtrent elkanders gebreken. Men erkent bij ieder den aanleg voor zedelijke volmaking, en acht zich verpligt, tot ontwikkeling van denzelven mede te werken. Men bevordert gaarne genoegen, en helpt, naar vermo-
{==83==} {>>pagina-aanduiding<<}
gen, waar met raad of daad geholpen moet worden. Men neemt deel aan de genietingen des levens, en veracht niet de vreugde der gezelligheid, maar vermijdt alles, wat strijdt tegen goede zeden. Dubbelzinnigheid of onkiesche woordspeling mag nooit plaats hebben. In doen en laten, in spreken en zwijgen is geen ander doel, dan menschengeluk te bevorderen.
Ziet, zoodanige goedwilligheid wordt door het Christendom bevorderd, dat de beletselen wegneemt, die de betere neigingen zouden verhinderen. Hoe meer derhalve zuiver Christelijke beginselen algemeen zijn zullen, des te reiner en edeler moet zich de oorspronkelijke aanleg der redelijke natuur van den mensch vertoonen. Hij, die zichzelven voor anderen heeft opgeofferd, leert ons elke onbetamelijke begeerte en drift overwinnen. Zekere goedwilligheid is oorspronkelijk den mensch volgens zijnen zedelijken aanleg eigen; maar deze neiging onzer redelijke natuur wordt door het Christendom veredeld, verhoogd en meer algemeen uitgebreid. Liefde is het hoofdgebod. Deze bezoekt weduwen en weezen in de verdrukking, onderwijst onkundigen, kleedt naakten, voedt hongerigen, laaft dorstenden, verkwikt en verzorgt kranken, betoont deelneming in het lot van gevangenen, en wijst gaarne den regten weg aan dwalenden. Menigvuldige heilzame inrigtingen zijn door Christelijke gezindheid tot stand gebragt. Hoe beter de menschveredelende strekking van het Evangelie gekend en gewaardeerd wordt, des te meer onbelemmerd zal het woord des levens ten goede werken, des te vlijtiger oefent zich de mensch in zelfbeheersching, en des te duidelijker moet blijken, dat goedwilligheid der menschelijke nature volgens haren zedelijken aanleg eigen is.





{==84==} {>>pagina-aanduiding<<}

Mengelingen uit het geried der natuur- en geneeskunde.

I.

Weêrkundige waarnemingen bij den bloedzuiger, (Hirudo offic.) Door H.S. Hijmans, practiserend Geneesheer te Rotterdam.

Onder de waarnemingen over de weêrprofeten vind ik nog geen gewag gemaakt van den bloedzuiger, en acht het derhalve niet geheel onbelangrijk, mijne waarnemingen van de weêrverkondigende hoedanigheden dezer dieren hier mede te deelen.
Ik had, ten behoeve van eenige proeven, omtrent twaalf van de gewone bloedzuigers in eene porseleinen kom, die ik met een stuk papier, waarin verscheidene gaatjes waren, digt hield. Ik had opgemerkt, dat deze dieren somwijlen door de kleinste vouwen van het papier zochten door te dringen en te ontsnappen; terwijl dezelve op eenen anderen tijd, al liet ik de kom open staan, niet alleen in de kom bleven, maar bij voortduring zich in het water ophielden, en zeer traag aan de wanden van de kom bleven hangen. Ik sloeg nu de dagen en uren gade, waarin deze diertjes in of buiten het water waren; en toen ik, na verloop van eenigen tijd, deze tafel met eene andere nopens de waarnemingen van het weêr vergeleek, vond ik, dat deze diertjes iederen keer eenige uren vóór eenen helderen en schoonen dag zich buiten het water bevonden en buiten de kom wilden kruipen. Met deze verschijnselen nam ik tevens de veranderingen van den barometer waar, en vond ik, dat naar gelange het kwikzilver van denzelven zakte of klom, deze diertjes in dezelfde mate zich in of buiten het water bevonden. Hiermede was ik echter niet voldaan; en doordien ik vooronderstelde, dat de electrieke spanning van de lucht op de plaatsverandering van deze diertjes

{==85==} {>>pagina-aanduiding<<}
eenigen invloed mogt uitoefenen, bragt ik dezelve in een glas, hetwelk ik half vol met rivierwater deed, en bevestigde aan den kant van hetzelve een' bordpapieren rand, van 2½ duim breedte, welke met eene sterke oplossing van keukenzout doortrokken was, om de pogingen van de diertjes, om uit het glas te komen, door de aanraking hiermede, te beletten. Bij schoon weêr, als de bloedzuigers buiten het water waren, bragt ik een bosje van metalen draden, wier punten straalvormig uiteenliepen, zoodanig in het glas, dat hetzelve onder het water met het glas in aanraking bleef. Vervolgens bragt ik hetzelve in aanraking met de positive pool van eene sterkwerkende cilindermachine. In het oogenblik, dat ik begon te draaijen, zonk het eene dier na het andere op den bodem van het glas, en zoodra ik de electriciteit in het water liet werken, bewogen zij zich zeer levendig in het water, kropen daaruit, en poogden uit het glas te geraken. Hieruit bleek nu, dat het de electrieke spanning was, welke bij deze dieren de plaatsverandering veroorzaakte; en daar nu eene dergelijke betrekking in den dampkring plaats grijpt, zoo lieten zich deze verschijnselen gemakkelijk verklaren.
In het algemeen komt het mij voor, dat, hoe lager zich het organismus op den trap des levens bevindt, het des te minder zelfstandig is, en des te meer aan den invloed van de buitenwereld ter prooije gegeven. Ja, deze wet openbaart zich niet alleen in geheele organismen, maar zelfs in de enkele deelen van dezelve. Immers de dagelijksche ondervinding leert ons, hoe in het volmaaktste, namelijk het menschelijke organismus, zekere deelen, wier leven toevallig verminderd werd, aan den invloed der uitwendige natuur overgegeven zijn, als b.v. eene door ziekten in levenskracht verminderde huid, likteekens en nieuw gevormde deelen, die, als weêrverkondigers, de veranderingen van den dampkring terstond gewaar worden. Intusschen schijnt hier de electrieke spanning van groot gewigt te zijn, daar uit de proeven van humboldt en pfaff blijkt, dat de huidoppervlakte van men-
{==86==} {>>pagina-aanduiding<<}
schen, welke aan rheumatismus lijden, den electrieken stroom breekt en geene eigendommelijke electriciteit bezit. Misschien ontstaan daardoor, dat zij zich met de in de lucht zich bevindende electriciteit, bij verandering derzelve, in evenwigt brengt, deze waarneembare weêrkundige verschijnselen.

Geneeswijs van het stamelen, van mevrouw Leigh.

(Geiger's Magazin für Pharmacie, 1828. Sept. S. 229.)

Deze geneeswijs bestaat alleen daarin, dat men den stamelaar er toe brengt, om alleen bij het uitademen te spreken. De stamelaar moet, vóór hij spreekt, diep inademen, en dan onder het uitademen eerst letters, vervolgens lettergrepen, woorden, en ten laatste geheele zinsneden uitspreken. Deze proeven moeten, naar mate van de hardnekkigheid der kwaal, uren, dagen en weken lang standvastig worden voortgezet; waarna de genezing dikwerf zeer schielijk volgt.

Geleerde razernij. No. IV. (*)

Ziekten zijn Dieren.


Τα πολλὰ σε γράμματα είς μανίαν περιτρέπει. 

Dr. f. jahn heeft de ziekten als bewerktuigde wezens beschouwd, en eene algemeene natuurlijke geschiedenis van dezelve ontworpen. Hij beschouwt ze in derzelver ontstaan, ontwikkeling en dood. Sommigen ont-
{==87==} {>>pagina-aanduiding<<}
staan door generatio aequivoca, gelijk de infusiediertjes; het is de ontsteking b.v. Anderen ontstaan uit ouders, zoo als de volkomener dieren; het zijn die ziekten, welke door van buiten aangebragte werkingen worden voortgebragt, zoo als de besmettelijke ziekten. De Heer jahn gelooft, dat de vruchtkiem aan den vader moet worden toegeschreven; dat alle dieren, die zonder afzonderlijke geslachten zijn, voor mannelijk moeten gehouden worden, en dat de aarde of het water de plaats eener moeder bekleedt. De Heer jahn vergelijkt den voortgang eener ziekte met de gedaantewisselingen van een dier, de endemische ziekten met de geographische verbreiding der dieren, en eindelijk den verschillenden dood der dieren met het verschillend einde eener ziekte.
Zoo dit alles spel der verbeelding ware, en voor niets meer wilde doorgaan, konden wij er vrede mede hebben. Maar wij staan verbaasd, dat een Hoogleeraar dit werk met eene voorrede voorziet, waarin hij dezen weg voor den eenigen houdt, waarop veelligt het heil der Pathogenie te vinden is!
Wij zijn niet bevreesd, dat jahn, met deze voorrede van heusinger, gaubius en het gezond verstand zoo ligt verjagen zal.






Iets over het gebruik van de Latijnsche taal, bij gelegenheid van eene plaats in het werkje van den heer C. de Brouckere:

Examen de quelques questions relatives à l'enseignement supérieur dans le royaume des Pays-bas; Liège, 1829, 8o.


.......... tenet insanabile multos Scribendi cacoëthes. 
 
juvenalis. 

Over eenige jaren zal men in de komenijswinkels bijkans niets zien dan misdruk over het Onderwijs. Er is in

{==88==} {>>pagina-aanduiding<<}
1828 en 1829 zoo veel over dit onderwerp in het licht gekomen, dat wij verbaasd staan over het aantal schrijvers, die zich in staat achten deze zaak te behandelen. Vele van deze stukken zijn niet geteekend; doch onder die, welker schrijvers zich op den titel hebben bekend gemaakt, behoort het bovengenoemde Onderzoek over eenige punten, enz. van den Heer de brouckere. Het is ons voornemen niet, hem in zijne geheele redenering te volgen; maar, daar het boekje door den bekenden naam des schrijvers in veler handen zal komen, nemen wij de vrijheid, eene kleine onnaauwkeurigheid aan te wijzen, welke der vlugge pen van dien Heer schijnt te zijn ontsnapt.
De Heer de brouckere is geen vriend van de oude talen. Hij wil betoogen, dat het thans niet meer noodig is, om den naam eens geleerden te verdienen, dat men deze verstaat. Zijn betoog vangt dus aan: ‘La connaissance du latin et du grec ne constitue plus un savant; on peut aspirer à ce titre sans posséder les langues de l'antiquité.’ Het is alsof men zeide: een of twee boeken maken nog geene bibliotheek; men kan eene bibliotheek hebben zonder boeken. - Ieder ziet, dat de kracht dezer redenering alleen daarop rust, dat Grieksch en Latijn te kennen niet voldoende is, om den naam eens geleerden te verdienen. Dit willen wij gaarne toegeven, hoezeer er beperking noodig is voor deze stelling; want, wanneer men tot de kennis dier talen ook brengt die der oude letterkunde en geschiedenis, weet ik niet, of de Heer de brouckere dezelve zal blijven volhouden.
Doch in het algemeen gesproken blijft het waar, dat er tot een' geleerde meer behoort, dan de kennis van het Grieksch en Latijn; doch hoe hier nu uit volgt, dat die kennis in het geheel niet bij een' geleerde vereischt wordt, zien wij niet in. Misschien ligt het aan ons, die niet zoo onbepaald tegen de logica zijn, welke de schrijver p. 88 wil afgeschaft hebben, omdat hij de beteekenis van het woord λογος niet verstaat. Het kan intusschen

{==89==} {>>pagina-aanduiding<<}
waar zijn, dat men een geleerde mag genoemd worden, ook zonder de kennis der oude talen te bezitten. Wij willen dit niet beslissen; maar zeker volgt het niet uit deze praemisse: ‘La connaissance du latin et du grec ne constitue plus un savant.’
Vervolgens zegt de schrijver: ‘Ce n'est plus en latin qu'écrivent les laplace, les humbold, les davy, les monge, chladny, young, herschel etc.’ Dit had hij toch wel eens eerst aan son ami quetelet mogen vragen. Wij zouden even ligt een' stroom van namen kunnen uitstorten: C'est en latin qu'écrivent; maar waartoe zou het dienen? Hier intusschen voegen wij de titels van eenige Latijnsche werken van van humboldt nevens:
Florae Fribergensis specimen; accedunt Aphorismi ex doctrina physiologiae chemicae plantarum. Berolini 1793. 4o.
Plantae Aequinoctiales per regnum Mexici cet. Tom. II. fol.
Monographia Melastomacearum, Tom. II. fol.
Nova genera et species plantarum in peregrinatione ad plagam aequinoctialem collectarum, Tom. III. fol.
De distributione geographica plantarum secundum coeli temperiem et altitudinem montium. Lutetiae Parisior. 1817. 8o.
Dat men eene historische reisbeschrijving (relation historique) in eene levende taal schrijft, is zeer natuurlijk. Zulks geschiedde reeds vóór meer dan ééne eeuw.
Wij voegen hier nog bij, dat in Frankrijk, waar men meer dan elders het gebruik der Latijnsche taal in de wetenschappen verwaarloost, echter thans nog door het Fransche Instituut voor de prijsverhandelingen in de natuurkundige wetenschappen antwoorden in het Fransch of in het Latijn verlangd worden. (Bullet. des Sc. natur. Juin, 1829.)
J.v.d.H.
Leiden, Dec. 1829.





{==90==} {>>pagina-aanduiding<<}

Nogmaals iets over Erasmus.

Het hinde de mij altijd geweldig, wanneer ik Duitschers, of dezulken, wier geletterde opvoeding en vorming Duitsch mag genoemd worden, van onzen grooten landgenoot erasmus met zekere minachting hoorde spreken. Alsof hij noch in grootheid van geest, noch in moed en opregtheid, noch in waarachtige godsdienstigheid en nuttige werkzaamheid ter verlichting van het menschdom eenigzins met luther te vergelijken, of zelfs in het algemeen zeer hoog te schatten ware. Ook het werk van den Heer a. muller, 's mans jongsten levensbeschrijver in Duitschland, bleek mij, uit eene gunstige recensie, met dit euvel besmet te zijn. En bijzonder welkom was mij uit dezen hoofde eene andere beoordeeling van zijn boek, voorkomende in het Zeitschrift für die Geistlichkeit des Erzbisthums Freyburg, 1828. 2tes Heft, waarin niet slechts de bedoelde vooringenomenheid tegen erasmus blootgelegd, maar ook bestreden, en de waarheid, naar het ons voorkomt, op eene loffelijke wijze gehandhaafd wordt. Wij hopen den lezeren van dit Tijdschrift geen ondienst te doen, met hun het een en ander uit dit stuk mede te deelen.
S.

De Filozofische Faculteit der Universiteit te Berlijn gaf, den 3den Aug. 1826, het volgende als prijsvraag op: Ut vita erasmi Roterodamensis, atque quid ille litteris praestiterit, exponatur. ‘Bij nadere overweging dezer opgaaf,’ zegt de schrijver in zijne voorrede, ‘ontstond in mij de hevigste tweestrijd: want zoo sterk mij het tijdperk der hervorming aantrok, zoo zeer gevoelde ik mij door de persoonlijkheid (den persoon enz.) van erasmus teruggestooten. Toen echter, door nadere bekendheid met den leeftijd van erasmus, mijn oordeel over hem, en wel te zijner gunste, verandering had ondergaan, keerde ik tot hem terug’ Voorop gaan algemeene beschouwingen over de geschiedenis der wereld, wier doel is, eene vergelijking der algemeene geschiedenis met den gang der ontwikkeling van den afzonderlijken mensch. ‘Het komt mij namelijk voor,’ zegt de schrijver, dat de geschiedenis der ontwikkeling van de gezamenlijke aardbewoners evenzeer een in en door zichzelven zamenhan gend geheel, eene organische eenheid uitmaakt, als het le-
{==91==} {>>pagina-aanduiding<<}
ven des individus (van den afzonderlijken mensch).’ Wij ontkennen niet, dat de schrijver eenige heldere blikken op de geschiedenis der wereld heeft geworpen, die verrassen en op merkzaamheid wekken; doch kunnen tevens niet loochenen, dat het ons verbazend ver uitgehaald schijnt, wanneer hij met de schepping der wereld begint, om op erasmus te komen! Des te meer gronds had men voorzeker gehad, eene getrouwe en uitvoerige schildering van het tijdperk te verwachten, waarin erasmus geboren werd, om daaruit de rigting zijner werkzaamheid te verklaren en den maatstaf zijner verdienste te ontleenen. Op die wijze ware veel verstaanbaar geworden, wat het thans minder is: plurimum enim interest,
in quae quisque tempora inciderit.
Vijf jaren oud zijnde, werd hij (erasmus) als koorknaap naar Utrecht gezonden, waar hij zoo weinig vatbaarheids deed zien, dat men hem voor dom hield. De schrijver kent hem hierom slechts een middelmatig verstand toe; hij zou welligt beter daaruit besloten hebben, dat de goede knaap te vroeg ter schole gezonden was.
Nadat hij (uit het klooster Stein wedergekeerd) weêr aan de wereld was teruggegeven, poogt de schrijver te bepalen, ‘wat hij als mensch was, en wat wij ons van zijn streven en werken mogen beloven.’
‘Zijn ligchaam was klein en zwakkelijk, maar welgevormd; zijne houding welvoegelijk; zijne kleeding sierlijk; uitzigt en stem aangenaam en vol uitdrukking. Zoodanig was hij; doch hij had anders zijn, zich anders maken kunnen; de geest had het ligchaam moeten overwinnen. Zijn tegenzin in visschen was ingebeeld. Als jongeling kon hij reeds op het noemen van den dood beven.’ Daaruit besluit de schrijver, dat er nooit iets krachtigs van hem te verwachten was. Doch hij vergeet zich te herinneren, hoe rustig erasmus als man den dood leerde onder de oogen zien. - Ten aanzien der verstandelijke vermogens komt hij er niet beter af. ‘Zijn verstand was middelmatig; vandaar zijn gebrek aan tegenwoor digheid van geest, scherpzinnigheid, vernuft, en bovenal zelfvertrouwen. Daarom was hij nimmer in staat, als den vertegenwoordiger eener nieuwe levensrigting der menschheid op te treden.’
De schrijver houdt het er voor, ‘dat wij iemand best leeren kennen, wanneer wij hem eenen hem dierbaren persoon hooren beschrijven, doordien hij daarbij onwillekeurig

{==92==} {>>pagina-aanduiding<<}
zichzelven afmaalt, al datgene aan de hand gevende, wat hij groot, schoon en beminnenswaardig in den mensch rekent.’ Hierop geeft hij den 435sten brief van erasmus, die het leven van twee door hem bewonderde mannen behelst, den Franciskaner vitrier en den Deken colet. Ik neem de voorwaarde aan: zien wij, welke de uitkomst zij.
De Franciskaner was een man van opgeruimden, vrolijken geest, welonderwezen in de school en nog meer door eigene vorming en eigene belezenheid, helder ziende, vrij van de vooroordeelen des tijds, rein zedelijk, godvruchtig en geheel doordrongen van de leer van jezus, bereid voor dezelve te sterven; bescheiden, ootmoedig; ijverig in de leer, zonder onstuimigheid; een tegenstander van winziek misbruik der godsdienstige instellingen, en daarom aangevallen; tot verantwoording geroepen, zelfs in gevaar, gedroeg hij zich waardig, rustig en onbeschroomd.
Colet was rijk. Door onderwijs en reizen in het bezit eener meer omvattende geleerdheid, dan de ander, wijdde hij zich aan het leeraarsambt te Oxford, en werd niet slechts door scholieren (studenten), maar ook door mannen van rang en waardigheid gehoord. Hij had uitzigt op de hoogste kerkelijke ambten, maar stond naar geen derzelven, tevreden dat hendrik VII hem tot Deken van St. Pauls benoemde. Van nu aan zocht hij door het predikambt nuttig te zijn, en zag bij zijne voordragt de eersten van het Hof en van de stad. Niet zonder gebreken des temperaments geboren, wist hij die alle te verwinnen. Eenvoudig, matig, ingetogen, vroom, een vriend van kinderen, besteedde hij zijn aanzienlijk vermogen, om eene opvoedingsinrigting tot stand te brengen, meenende het welzijn des algemeens op die wijze het krachtdadigst te zullen bevorderen. Zonder de scherpzinnigheid der Scholastieken te verachten, vereerde (eerbiedigde?) hij alleen de Apostolische brieven, welken hij slechts de majesteit van christus, in de Evangeliën, voortrok. De vrijmoedigheid, met welke hij voor zijne overtuiging uitkwam, maakte hem diegenen tot tegenstanders, welke hunne meeningen of hun gedrag (door hem) aangetast achtten. Eerst werd hij slechts bij zijne geestelijke overheden aangeklaagd, daarna bij den Koning zelven. Maar zijn leven vol zedelijke waarde en vroomheid beschutte hem tegen alle aanvallen.
Zoo erasmus in deze voorbeelden behagen, en die denkwijze uitgedrukt vond, welke de zijne was, zoo was

{==93==} {>>pagina-aanduiding<<}
zijn karakter hoogst achtingwaardig; en zelfs de vreesachtigheid, welke men onder zijne gebreken zoo gretig onderscheidt, is, zoo niet verdicht, ten minste overdreven. Hoe kon hij ook de gebreken van zijnen tijd aan grooten en geringen, in afzonderlijke personen en magtige gezelschappen, in veelvermogende, kloosterlijke en andere gemeenschappen zoo onbeschroomd in het licht stellen, en in zijne Colloquia en Lof der Zotheid der bespotting prijs geven, indien hij zoo jammerlijk vreesachtig was?
Erasmus ging naar Parijs. Hier was hij nu op den strijdbodem der Instantiën, Quodditeiten en Relatiën; tusschen de handgemeenschap der Realisten en Nominalisten, en te midden der strijdoefeningen der leerlingen van den magister sententiarum, occam, durand, gabriël en alvarus. Deze edele Heeren schildert hij naar hunne geheele beminnenswaardigheid; maar voegt er bij: ‘Duid deze woorden niet (als gerigt) tegen de Theologie in 't algemeen: haar heb ik altijd vereerd en boven alles aangekweekt; ik spreek alleen van de Theologanten van onzen tijd, wier brein verdroogd, wier taal barbaarsch, wier oordeel stomp, wier leere spineus (vol doornen), wier gedrag onbeschaafd, wier leven huichelachtig, wier rede bijtend en giftig, en wier hart vol treken is.’
De oordeelvellingen van erasmus over Italië zijn ongelijk, hetgeen hem de schrijver als ‘gebrek aan karakter’ toerekent. Doch wie Italië gezien heeft, mogt welligt van een ander gevoelen zijn, over geen land valt het gemakkelijker, eene lofrede en een smaadschrift te vervaardigen, zonder der waarheid te kort te doen.
In Engeland vond erasmus alles, wat een ander zoude hebben durven wenschen; geschenken, proven, onderscheiding, vriendschap der edelen en grooten, en invloed; evenwel liet hij zich niet vasthouden. ‘Zulk een' mensch tevreden te stellen, valt inderdaad zwaar,’ zegt de schrijver hiervan, ‘zoo niet onmogelijk.’ Doch men behoorde zich, als geschiedschrijver, door geene vooropgevatte meening tot onbillijke oordeelvellingen te laten verleiden. De schrijver had zich hier zijne bewering, uit de vergelijkende geschiedenis der ontwikkeling van den afzonderlijken mensch en geheele volken, mogen herinneren, dat een heerschend denkbeeld bij genen als bij deze de rigting bepaalt, naar welke die ontwikkeling tot haar doel streeft. Bij erasmus is dit denkbeeld gemakke-
{==94==} {>>pagina-aanduiding<<}
lijk aan te wijzen: door geschriften den smaak zijner tijdgenooten te louteren; het wetenschappelijk bestreven op eene voor de volken nuttige en veredelende wijze te leiden; de tegenstanders eener betere kennis der verachting prijs te geven en onschadelijk te maken; ingewortelde misbruiken en verouderd ontuig in derzelver grondvesten aan te tasten, en de zedelijke verwildering te bestrijden.
Tot zoodanige onderneming, welke den geheelen mensch vordert, werd een vrij gebruik van den tijd, een leven zonder ambtszorgen vereischt; vooral, wanneer wij aan een' man denken, wiens gezondheid dikwijls hevig gestoord werd. - Eene tweede voorwaarde was, dat hij van niemands tusschenspraak afhing, die zijner vrijmoedigheid perken stellen, of zelfs, door zijne vijanden gewonnen, hem tot verantwoording roepen en tot zwijgen zou kunnen brengen. Hij moest vaderland noch heer hebben, en geheel een wereldburger zijn. Daarom verwierp erasmus ambten ten Hove, waardigheden en eerposten, als zoo vele banden, die hem konden boeijen, en reisde van land tot land, naar dat zijne studiën, of ook zijne behoeften, hem ergens riepen; en, toen hem ouderdom en ziekelijkheid meer en meer aan eene bepaalde plaats vasthechtten, sloeg hij zijne woning in den vrijen staat van Zwitserland op, en gaf zich liever aan eenen wakkeren boekhandelaar te Bazel over, dan aan den Paus, den Keizer, of de Koningen van Engeland en Frankrijk. Had de schrijver hem minder naar onbeduidende kleinigheden beoordeeld, en het er niet zoo zorgvuldig op toegelegd, om zwakheden van karakter bij hem te ontdekken, hij zou betere kennis gemaakt hebben met den man, tot wiens levensbeschrijver hij zich opwerpt.
Vervolgens gaat de schrijver tot de werken van erasmus over, en laat het aan geene oplettendheid ontbreken, om in elk derzelven zekere fouten aan te wijzen.
Voorloopig beschuldigt hij hem van oppervlakkigheid. ‘Zijn streven,’ zegt hij, ‘om de wereld te verlichten, was zoo geweldig, dat hij, om regt veel voor zijn doel te kunnen werken en aanschaffen, tot grondige nasporingen, tot aanhoudend, de stoffe doordringend en uitputtend nadenken, over eene en dezelfde zaak, geheel ongeschikt werd, met vliegende haast over zijn onderwerp heenloopende. Het kon hem daarbij om de waarheid zelve, in den eigenlijken zin, niet te doen zijn. Want had hij deze tot zijn

{==95==} {>>pagina-aanduiding<<}
hoogste en laatste doel gesteld, zoo was het onmogelijk geweest, dat hij, die zoo weinig voorbereid vond, die bij iedere stof, die hij ondernam te bewerken, zich als uit het diepste slijk naar boven moest arbeiden, die voor ieder stelsel, ja voor elk inzigt, welke hij wilde doen gelden, eerst den grondslag moest leggen, met zoo wonderbare snelheid de verschillendste onderwerpen wetenschappelijk kon behandelen, van welke elk afzonderlijk, destijds, ligt de nasporingen van eens menschen leven zou gevorderd hebben.’
De schrijver had zich hier moeten herinneren, dat het niet aan stelsels mangelde; dat men van deze in de Theologie en Filozofie, welke bijna tot ééne wetenschap versmolten waren, overvloed had; dat zich het tijdperk der Scholastieken in leerstelsels had uitgeput; dat bij deze haarklovende oefeningen niets gewonnen was; dat de onderlinge krijg der aanhangers van het eene of andere stelsel de beste koppen bezig hield, en aan eene nuttige voortplanting der wetenschap onttrok; dat zij zelve steeds dieper in eene bandelooze sophisterij verzonken lagen, en, bij eene volstrekte minachting van alle andere takken van kennis, zich en hunne tijdgenooten in eene verfoeijelijke barbaarschheid stortten. Had erasmus bij deze kaartenhuisjes een nieuw leergebouw willen voegen, zijn ondernemen ware onnut, ja schadelijk, in plaats van heilzaam, geweest. De buitensporigheid der bespiegeling, en de daaruit voortvloeijende verkeerdheid des levens, moest door aanwijzing van het belagchelijke in minachting gebragt, de wetenschappelijke vorming door opvoedkundige aanwijzingen verbeterd, enkele lichtpunten opgevangen en in eene zuivere, gemakkelijke en innemende taal voorgedragen, echte godsdienst opgewekt, het oog op christus, Zijne verhevene leer, en op Christelijke grondbeginsels gevestigd worden. Op die wijze mogt men hopen, dat de oude, onbruikbare leerstelsels, langzamerhand opgegeven zijnde, met der tijd vermolmen en van zelve zouden invallen; waarna men dan het puin aan een' kant brengen, en een vrij veld voor nieuwe stichtingen gewinnen mogt.
Zelfs het schoone bestreven van erasmus, op de zedelijkheid zijner tijdgenooten te werken, mogt niet zonder berisping blijven. ‘Destijds,’ meent de schrijver, ‘toen zedeleer voor godsdienst, en het Christendom voor het beste zedekundig stelsel gehouden werd, was dergelijk iets, zoo al niet te regtvaardigen, toch zeker te ontschuldigen.’ Ge-
{==96==} {>>pagina-aanduiding<<}
lukkig zijn nog velen met deze verschoonlijke dwaasheid behebt, en Recensent behoort er onder. Het Christendom, verbeeld ik mij, is noch bespiegeling, noch dweeperij, noch eene sekte: het is verschenen om de denkwijze der menschen te zuiveren en te heiligen, zoodat het zich in handel en wandel door rein zedelijke vruchten doe kennen, en niet alleen afzonderlijke menschen, maar desgelijks gansche natiën en ons geheele geslacht tot den hoogstmogelijken zieleädel opvoere, die zich in daden openbaart. Daarin doet zich de waarde des menschen kennen, om welke te herstellen christus in de wereld is gekomen.
Het allerminst begrijp ik deze zonderlinge bewering des schrijvers: ‘Alwat eenigen bijzonderen persoon geschikt maakt, om als den vertegenwoordiger eener nieuwe levensrigting der menschheid op te staan, ontbrak hem.’ En toch was hij dit ontwijfelbaar, tot op den tijd, dat luther opzien maakte. Wie maar der barbaarschheid ongenegen, heldere inzigten gunstig was, en zich in den rijzenden dag der kennis verheugde, zocht verbindtenissen met erasmus. Te Rome had hij vereerders onder de Kardinalen en andere mannen in kerkelijke waardigheid; onder de Paussen, leo X en adriaan VI. De achtingwaardigste Bisschoppen in Italië, Engeland, Frankrijk, Duitschland, zelfs in Hongarije en Polen, traden in vriendschappelijke betrekkingen en briefwissel met erasmus; en eene menigte, door rang en kundigheden uitmuntende, geestelijken beijverden zich om dezelve. De geleerden van alle landen, Spanje niet uitgezonderd, huldigden hem. Onder de Keizers wenschten hem karel V en ferdinand I in de nabijheid en den omtrek van hun Hof; de Koningen frans I en hendrik VIII zochten hem voor hunne landen te gewinnen; sigismundus van Polen droeg hem achting en genegenheid toe. De Keurvorsten van Saksen en Beijeren zochten hem aan hunne Hoogescholen te verbinden. Verscheidene Vorsten en bijna alle uitstekende Staatsmannen hielden briefwisseling met hem. Hij was het gemeenschappelijke vereenigingspunt aller tijdgenooten, welken de beoefening der wetenschappen, de zuivering van den smaak, de vorming voor het schoone en goede, de verheffing huns tijds tot humaniteit dierbaar was. Wie kan zulken man
betwisten, dat hij de standaarddrager van zijnen tijd, in de hooge belangen der verlichting en menschenveredeling, was? Wie zou hem mogen ontrooven,

{==97==} {>>pagina-aanduiding<<}
hetgeen zij, die te gelijk met hem leefden, hem ongevergd toestonden?
Zelfs luther stond, toen hij zijn eigen toenemend gewigt ontwaarde, naar de vriendschap van erasmus; en de meer gematigde melanchton deed bij aanhoudendheid zijn best, om zich van dezelve te verzekeren. Ook destijds, toen luther aller oogen tot zich getrokken had, verdrong hij erasmus niet; maar beiden stonden tegen elkander over: de een als voorstander der geleerde vorming (geleerdheid); de ander als aanvoerder der volksverlichting. Maar juist deze verschillende stelling, waar zich ieder in zijnen kring handhaafde, schijnt erasmus de ongunst van luther's vereerders op den hals te hebben gehaald, omdat men hen als mededingers beschouwde, hetgeen zij eigenlijk niet waren, daar elk slechts zijne grenzen door den ander' ongestoord wenschte te zien.
Wij veroorloven ons, nog eene oordeelvelling van den schrijver teregt te wijzen. Naar zijne gewoonte, berispt hij in erasmus de nalatigheid, om zich met de levende talen bekend te maken. Zoo zwaar valt het den Heere muller, zich buiten zijnen tijd te denken! Voor een' man, wiens leven geheel wetenschappelijk was, kon weinig bij de levende talen gewonnen worden, die, Italië uitgezonderd, nog alle beschaving misten, om voor werken van smaak en geleerdheid te kunnen dienen.
Erasmus bleef ongekrenkt tot op den tijd der hervorming: hoe meer zich deze ontwikkelde, des te meer was het met zijne rust gedaan; de vijanden van luther werden grootendeels ook de zijne, en luther's vrienden werden zijne vijanden niet minder; genen, omdat zij meenden, dat beiden het te zamen eens waren; dezen, wijl zij zulk eene eensgezindheid wenschten, en hunnen wensch niet bevredigd zagen. De eersten zijn thans van het tooneel verdwenen; maar de anderen deden hunnen onwil en afkeer op de nakomelingen overerven, en dit maakt het dezen moeijelijk, regtvaardig jegens den man te zijn. Wij behooren noch tot dezen noch tot genen, en zullen het gedrag van erasmus omtrent luther en de hervorming schetsen, zoo als wij het vonden opgegeven.
Erasmus erkende niet slechts de dringende noodzakelijkheid eener kerkelijke, maar eener algemeene verbetering in de opvoeding, de beschaving en het levensbestuur aller stan-
{==98==} {>>pagina-aanduiding<<}
den, met welke de kerkelijke hand aan hand gaan of haar volgen moest. Hij verwachtte dezelve van de wetenschappen; weswege het volk van zijn ontwerp was uitgesloten, en slechts op die standen door hetzelve werd acht geslagen, die, in welk eene beroepsbetrekking ook, als voogden en leidslieden op het volk werken: Vorsten, Adel, Geleerden en Geestelijken van allerlei rang; waarom ook zijne Latijnsche geschriften die allen, doch inzonderheid de laatsten, troffen. Om deze reden vervaardige hij zijne paedagogische geschriften, om namelijk de verbetering van het onderwijs der jeugd voor te bereiden; als ook eenige proeven, geschikt om het karakter van jonge Vorsten te vormen.
Toen hij van luther, en zijne ernstige tegenspraak en verzetting tegen den aflaathandel hoorde, beschouwde hij hem als medewerkend tot hetzelfde algemeene doel, dat alle weldenkenden bezig hield. ‘Luther,’ schreef hij, ‘heeft veel met grond herinnerd; mogt hij het slechts op eene welvoegelijker wijze gedaan hebben! Hij zou meer vrienden en voorstanders, en een rijkeren oogst voor christus gewonnen hebben. Evenwel ware het kwalijk gehandeld, hem, ten aanzien van hetgeen hij met grond gezegd heeft, onverdedigd te laten; opdat er in het vervolg niemand meer ware, die het wagen zou, een waar woord te spreken.’ Aan een' Kardinaal schreef hij: ‘Luther's leven wordt met groote eenstemmigheid geroemd. Ik was te eeniger tijd wat onbillijk jegens hem, uit bezorgdheid, dat de wetenschappen met meerder haat, dan ik wel wenschte, belast zouden worden: want het is mij al te bekend, welken haat het baart, te willen nederstorten, wat priesters en monniken een' rijken oogst verschaft.’
Toen luther in het volgende jaar (1519) aan erasmus schreef, antwoordde hem deze, vol achting, als broeder in christus; doch gaf hem ook, met bescheidenheid, te verstaan, dat men met hoffelijke wellevendheid eer ten doel komt, dan met hevigheid.
Hoezeer erasmus te meer in het gedrang kwam, hoe meer luther het eene leerstuk na het andere aantastte, zoo gaf hij toch dezen minder de schuld van die stoute aanvallen, dan zijnen tegenstanders, die niet zwijgen en hem toch niets bondigs konden tegenstellen, maar hunne halve antwoorden, zonder proefhoudende geleerdheid, door schimp en beleedigingen gewigt wilden bijzetten, doch daardoor inderdaad

{==99==} {>>pagina-aanduiding<<}
luther slechts heet maakten. Deze lieden dragen bij erasmus de schuld der tragedie, gelijk hij het noemt, daar zij den Keizer, den Paus en alle gewigtige personen hunne hartstogten pogen mede te deelen.
Erasmus, niet slechts door de Katholieken, maar evenzeer door den smaad en schimp van luther's aanhangers beleedigd, nam dezen echter, zoo veel het zijne omstandigheden toelieten, bij de magtigen in bescherming. Hij schreef aan den Keurvorst van Munster (1 Nov. 1519): ‘Ik houd het voor Christelijk, luther in zoo verre genegen te zijn, dat ik hem, zoo hij onschuldig is, door de zamenspanning van boosaardige menschen niet onderdrukt, en, zoo hij dwaalt, eer verbeterd dan neêrgeworpen wensch; opdat een hart, 't welk treffelijke vonken van Evangelisch licht bevat, den verderve niet overgelaten, maar, ter verkondiging der eere van christus, teregt gewezen worde. - Zij, welken bovenal zachtmoedigheid betaamde, schijnen naar niets anders dan menschenbloed te dorsten, en slechts daarnaar te streven, dat luther gevat en vernield worde. Zulks heet beul zijn, niet Godgeleerde.’
De toestand van erasmus werd steeds bedenkelijker. Hij moest zich links en regts, bij Keizer, Paus en grooten, tegen de beschuldiging regtvaardigen, dat hij het met luther hield; en, van den anderen kant, namen de beleedigingen toe, met welke hem luther's aanhangers overlaadden. Nogtans bleef erasmus even bezadigd, en schreef aan den Kardinaal campeggio (9 Dec. 1520): ‘Uit hetgeen ik van luther gelezen heb, meende ik zeldzame natuurgaven bij hem op te merken, benevens eene gelukkige vaardigheid tot mystische uitlegging der h.h. boeken, in den smaak der Ouden, om de vonk der Evangelische leer aan te blazen, van welke niet slechts de zeden der wereld, maar ook de scholen, zich geheel aan spitsvindige en nuttelooze vragen overgevende, verre zijn afgeweken. Voortreffelijke mannen, van beproefde denkwijze en godsvrucht, hoorde ik zich gelukkig prijzen, dat hun het genot van luther's schriften was vergund geweest. Ik zag immer, dat, hoe onbesprokener en der Evangelische reinheid nader iemand leeft, zoo veel te minder was hij luther's vijand. Daarmede vordert men niets, dat men luther's schriften uit de Bibliotheken wegneemt, wanneer hij in de gemoederen der menschen leeft; uit deze moest men

{==100==} {>>pagina-aanduiding<<}
hem wegnemen, door grondig en overtuigend onderwijs.’ - Zoo schreef hij, nadat men luther's schriften verbrand had.
Oogenschijnlijk nam de hevigheid en onstuimigheid toe, met welke men het hervormingswerk ginds en elders dreef; maar erasmus volhardde er in, om luther naar vermogen in bescherming te nemen. Bij deszelfs verklaarden vijand, Hertog georg van Saksen, nam hij voor hem het woord in 1522. - ‘Luther nam, men kan het niet ontkennen,’ zeide hij, ‘de schoonste rol op zich, en voerde (bepleitte), met de grootste toejuiching der wereld, de zaak van christus. Mogt hij het slechts met ernstiger en bedaarder overleg gedaan hebben! Nogtans hebben sommige Lutherschen hierin meer gefaald dan hij. Nu loopt het gevaar, dat de zaak met zoo toomelooze hatelijkheid van beide zijden worde behandeld, dat met luther te gelijk zoo veel goeds ondergaat, als ik hoogst ongaarne verdelgd zag, ja dat ligt de zegepralende partij ons dingen opdringe, welke niemand, die christus liefheeft, dulden kan.’
Na den dood van Paus adriaan VI werden de omstandigheden van erasmus steeds gevaarlijker. De Katholieken verketterden, de Lutherschen lasterden hem, dewijl hij geene partij aanhing. Er behoorde inderdaad een vaste wil toe, tusschen beide in alleen te staan, en eene groote omzigtigheid, zich onder de gevaren, die men hem berokkende, te handhaven. Verdacht ten aanzien zijner regtzinnigheid, door het van alle kanten zich verheffende geschreeuw der Katholieken, moest hij steeds op zijne hoede zijn, om in geene aanklagt wegens ketterij betrokken te worden, waarbij de beschuldigde bijna immer het onderspit delft. Een ander had zich uit dezen pijnlijken toestand gered door zijnen overgang tot de Protestanten, of zich op eene beslissende wijze voor de Ultrakatholieken verklaard, waar hij in triomf ontvangen zou zijn. Dezen jaagden hem genen in handen, en genen jaagden hem dezen toe; beide dreven hem om strijd. Standvastig ontweek hij beide, en stuurde zijn scheepje voorzigtig langs den bewogen vloed, Scylla en Charybdis vermijdende.

Tijdsgebrek deed ons veel belangrijks overslaan, dat wij ter lezing in het oorspronkelijke aanbevelen.





{==101==} {>>pagina-aanduiding<<}

Nog een blik op Pompeji. Door W. Waiblinger.

Van Torre del Greco af gezien, waar men nog sterk bouwt, en op de rotsachtige lava-bedding huizen sticht, levert de Vesuvius het schrikkelijkste beeld der verwoesting op, daar hij zich, van uit de zwarte, in elke rigting zich vertoonende lava-stroomen, als eene ontzettende ruïne verheft, en ik uit mijn venster zijne rookzuilen uit den krater opstijgen, en bij nacht zijnen vuurgloed, bij afwisseling en somwijlen bestendig, uit denzelven zie stroomen; terwijl hij alsdan van tijd tot tijd, als met den donder van het kanon, zich laat hooren.
Onder de opgegravene openbare gebouwen in Pompeji zijn vele hoogstbelangrijk voor de kennis der aloude bouwkunst. De beide Theaters zijn zoo volkomen bewaard gebleven, dat men daarin zou kunnen spelen. Het Amphitheater, de tempels van isis, jupiter, venus en hercules, het Pantheon, de groote Basilica, de baden voor beide seksen zijn deels kenbaar genoeg voor den onkundigsten, deels al thans voor den bouwkundige gemakkelijk tot een geheel te brengen.
Gaat gij, met mij, door de poort van het vóór achttien eeuwen verwoeste Pompeji, zoo schijnt u die verbazende tijdkring, waarin zich de geheele gedaante der wereld heeft veranderd, één dag te zijn! Eer gij nog de stad zelve binnentreedt, voelt gij u, als 't ware, reeds burger derzelve, en de opschriften der graven, welke een kind, eenen echtgenoot, eene gade, eenen vader betreuren, past gij als op uzelven toe, of waant, voor 't minst, de treurenden nog onder de levenden te kunnen zoeken. Te midden dezer, u tot zacht gevoel stemmende graven, ontmoet gij nissen tot gemak der voetgangers: treed er binnen; zij zijn ook voor u nog bestemd. Halfronden noodigen u tot nederzitten. Nabij de stadspoort en het wachthuisje kunt gij, op den graauwen steen, den naam van mammia lezen, welke daar begraven ligt. Ginds gedenkt gij aan den grooten cicero, die daar zijn werk over de Vriendschap voorlas; welk eene volksmenigte daar om hem heen vergaderd was; welk eenen indruk de vermaar de redenaar op zijne hoorders maakte: en het is u, alsof gij hier als kind tegenwoordig waart, en de omstreek, de grafteekenen, de poort en de straten kendet!

{==102==} {>>pagina-aanduiding<<}

In Pompeji ziet men nog de marmerblokken op den grond liggen, bestemd om de door de aardbeving ingestorte huizen te herbouwen, toen de uitbarsting en de geweldige aschregen des volkaans die ongelukkige stad op ééns geheel begroef. Deze aardbeving, echter, moet geweldig zijn geweest, daar men geheele huizen, ja tempels verbroken, zuilen omvergestort, en de bovenste verdiepingen overal verdwenen vindt. Want, hoewel het zeer waarschijnlijk is, dat bij de geheele verwoesting der stad nog veel vernield, en nog meer door het graven der oude bewoners verwoest is, zoo lijdt het toch geen twijfel, dat het meeste van dien door de aardbeving werd veroorzaakt, welke vijftien jaren vóór gezegde uitbarsting Pompeji trof. Verlangt gij daarvan een overtuigend en treffend beeld, volg mij dan naar het forum, en beklim de voetstukken, waar voormaals de standbeelden te paard van vereerde en verdienstelijke mannen stonden. Zie nu het forum langs. Hier de zuilengang, die het omringde, ten deele door de aardbeving verwoest en door de Ouden zelve weder hersteld; gelijk gij zien kunt aan de onvoltooide Korinthische kolommen, die nog geene ronding hebben, terwijl de behouden geblevene nog nevens dezelve staan; - ginds blokken en bearbeide marmerstukken, welke vermelden, dat men bezig was, de vernielde gebouwen te herstellen, toen de Vesuvius, vóór achttien eeuwen, de stad begroef; - aan uwe linkerhand de heerlijke Basilica, waardig te Rome zelve te pralen; - verderop de schoone tempel van venus, wiens binnenste u nog het volkomenste begrip van de aloude Godsdienst geeft, en u het altaar en zelfs het allerheiligste ter beschouwing biedt; - op den achtergrond de tempel van jupiter met zijne breede trappen, ingestorte Korinthische zuilen en grootsche cellen; - voorts alomme muren, wanden,
kolommen, tempeltrappen, architraven, voetstukken, enz. enz. Wend vervolgens uwen blik naar het zwarte beeld van den Vesuvius, het verwoeste forum beheerschende; naar den geopenden muil, vanwaar dood en verderf over deze stad der voorwereld uitging, en die nu zijne rookkolom door den helderen, stillen hemel verbreidt, - en gij aanschouwt een tafereel, dat voor altijd in uwe ziel zal gegrift blijven!

Geen onderscheid tusschen heer en slaaf.

In een onlangs opgedolven huis te Pompeji vond men de

{==103==} {>>pagina-aanduiding<<}
geraàmten van twee personen, die waarschijnlijk door het verderf overvallen werden op het oogenblik, dat zij wilden vlugten. De een, zoo het schijnt, is de heer des huizes, die in de eene hand een' sleutel heeft, en in de andere eene hoeveelheid goudgeld en sieraden; de tweede, een slaaf, die achter zijnen meester twee vazen draagt. Treffend beeld van den toestand der menschen, van welken ouderdom of rang zij mogen zijn, wanneer hij nadert, die alle uitwendig onderscheid doet ophouden - de Dood!




Processie in Guatimala.

In eene der nieuwste reisbeschrijvingen, getiteld Guatimala, or the Republic of Central-America in 1827-28, leest men het volgende:
Eens door de straten van Guatimala wandelende, zag ik met verbazing en droefheid, dat vier personen een groot christus-beeld droegen, en vergezeld werden door tien of twaalf ellendige wezens, die, bespottelijk opgeschikt en wonderlijk gemaskerd, vooruit dansten, om het gemeene volk te vermaken. Ik gaf mijne verontwaardiging daarover te kennen aan een' der voornaamste geestelijken, en ik kreeg dit antwoord: Wij keuren het niet goed; maar men moet wat levendigheid aan het feest geven. Zoodanige geest heerscht er in dit Babylon der volken! Misschien wordt er geen land in de wereld gevonden, waar de processiën menigvuldiger zijn, of het grootste gedeelte des volks zoo achterlijk is, als in Guatimala. In Buenos Ayres, Columbia en Peru, als ook in Mexico, heeft de Omwenteling te dezen opzigte reeds veel ten goede veranderd; doch hier blijft alles op den ouden voet, wat den eerdienst aangaat. Ondertusschen schijnt het ongeloof in stilte grootelijks toe te nemen.

Een levend kind met drie hoofden.

Aan den Redacteur der Vaderlandsche Letteroefeningen.

Mijn Heer!

Onderscheidene Fransche dagbladen gewagen, sinds eenigen tijd, van een levend kind met drie hoofden, te Haarlem op

{==104==} {>>pagina-aanduiding<<}
den 27 December ll. geboren, waarvan de vader (op zijn Fransch geradbraakt) zou heeten kroockuys en de moeder tackinham, en dat, bij den doop, de namen van jan, pieter en paulus heeft ontvangen. Daar deze mededeeling slechts eene kleine plaats in uw Mengelwerk zal beslaan, dunkt mij zulks in tweederlei opzigt niet geheel onbelangrijk; te weten: zoo er iets waars aan dit zeldzaam voorval (hetgeen ik trouwens niet geloof) mogt zijn, strekke die mededeeling ter nadere ontvouwing van hetzelve. Zoo het integendeel (gelijk ik voor 't naast denk) eene opgeraapte leugen is, leere het elk, op zijne hoede te zijn, ten aanzien van zoo vele rariteiten wegens ons en andere landen, als in gezegde bladen voor waarheid worden uitgevent. - Ziehier, wat ik, onder anderen, deswege vind in den Corsaire van 8 Jan. ll.:
A.

‘Een ander schrijven uit Haartem van 31 December meldt ons het navolgende: Het driehoofdig kind bevindt zich volmaakt wel. De stadsregering heeft besloten, de kosten van het zogen op zich te nemen, waartoe de familie kroockuys niet in staat is. Drie boerinnen van het naburig vlek Feldmurk zijn geroepen, om het kind te zogen. Dit is geene gemakkelijke taak. De kleine jan, die zich in het midden bevindt, neemt zijn deel niet, dan nadat zijne broeders verzadigd zijn. Een groot bezwaar ontstond er bij den burgerlijken stand, (Burgstaat!) om te bepalen, wie de oudste der jongens was. Men heeft het eerstgeboorteregt toegekend aan den kleinen paulus, wiens hoofd zich het eerst voordeed. De krantömbrenger kroockuys is zeer blijde; hij meent, dat zijne fortuin gemaakt is, en spreekt reeds van zich naar Parijs te begeven. Doctor lunyz, die in dezen een' bijzonderen ijver en goedwilligheid heeft betoond, is voornemens, het procesverbaal dezer drievoudige bevalling herwaarts over te zenden.’

Een paar anekdoten, rakende den vermaarden Italiaanschen vioolspeler Paganini.

De wedergade van paganini, den Prins der Vioolspelers, in liefelijk, ja hemelsch spel, wordt nergens elders gevonden. Hoe jammer, dat een zoo schoon talent eenen moord

{==105==} {>>pagina-aanduiding<<}
op zijn geweten heeft! Tot kerkerstraf voor zijn geheele leven veroordeeld wegens den moord zijner vrouwe, is hij alleen aan den veelvermogenden invloed van hooge personaadjen den afslag verschuldigd, die hem thans de vrijheid heeft bezorgd. Zijne viool was zijn eenigste tijdverdrijf en troost in de gevangenis, of liever de holen, van Napels. Tot zijn ongeluk (gelijk hij toen meende) bevond zich in een hok naast het zijne een gevangene van rang, voor welken de muzijk geene bekoring had. Ongeduldig over de muzikale oefeningen van zijnen lotgenoot, deed hij deswege, bij herhaling, zijn beklag bij den Inspecteur der Gevangenhuizen, en bragt het zoo verre, dat men paganini zijne eenige vertroosting ontnam. Deze verzocht, als een gunstbewijs, dat men hem slechts zijn' strijkstok wilde laten behouden, en wist, door middel van een stuk houts en ééne slechte snaar, in zekervoege het hem ontnomen instrument te vervangen; en, in spijt van zijnen anti-muzikalen buurman, oefende hij zich geheele dagen op deze snaar (de laagste op de viool, de sol), en leerde allengskens alle bezwaren overwinnen. Uit den Napelschen kerker ontslagen, viel het hem gemakkelijk, op de drie overige snaren der viool de vaardigheid toe te passen, welke hij op eene enkele had bekomen, en weldra werd zijn roem door gansch Europa verbreid.
Velen hebben gemeend, dat paganini alleen op zijne viool uitmuntte. Navolgende Anekdote moge zulks logenstraffen. Vóór eenige weken bevonden zich, in eene Duitsche stad, verscheidene vreemdelingen bijeen aan eene gemeene tafel. Het gesprek viel op paganini, die reeds eenige Concerten te dier stede had gegeven, en zich dien avond voor het laatst zou doen hooren. ‘Ik wed met u, Mijne Heeren,’ zeide een der gasten, ‘dat paganini dezen avond niet zal kunnen spelen, zoo men zijne viool verruilt, zelfs niet wanneer men zijnen strijkstok verwisselt: want zijn talent is zoo geheel werktuigelijk, dat hij van zijn stuk geraakt bij de geringste bijzonderheid, welke ten doel heeft, hem van zijne hebbelijkheden af te trekken.’ Verscheidene anderen spraken deze bewering tegen; een strijd was het gevolg, en de weddenschap greep stand. Men kwam overeen, den uitdager te vergunnen, de viool van paganini te ronselen, even vóór den aanvang des Concerts, en voor dezelve een slecht instrument, met een' zeer zwaren strijkstok, in plaats te stellen.

{==106==} {>>pagina-aanduiding<<}
Des avonds, zoo als het Concert zou beginnen, ontdekte paganini den trek, hem gespeeld. Mijne Heeren en Dames! dus sprak hij tot de talrijke vergadering, ik ontdek daar, dat men mij in verlegenheid heeft willen brengen. Men heeft mijne viool weggenomen, en eene andere daarvoor in plaats gesteld. Doch de kunst huist noch in het hout, noch in de snaren, maar berust in mijzelven. Dit is mij dus te eenemaal onverschillig. Vervolgens begon hij te spelen, en wel even meesterlijk als gewoonlijk, en overwon de allergrootste moeijelijkheden op slechte en ontstemde snaren. De geestdrift was algemeen en de weddenschap verloren, maar tevens de viool van paganini: want de liefhebber, die dezelve had aangegaan, was met het instrument verdwenen, en men heeft van beide sedert niets meer vernomen. Paganini heeft dus zijne viool niet meer.




De drempel van den bisschop van Amiens.

(Uit den Corsaire van 4 Jan. 1830.)

‘De koude is dezer dagen, ook te Parijs, langdurig en gestreng. Overal praat men van weldadigheid, van brandstof, van deksel, aan de huizen rondgedeeld; maar dit beteekent ongelukkig zeer weinig, en er is een Arrondissement, waar een der Commissarissen van het Bureau de Charité zich belast vindt met zeven-en-twintig huisgezinnen, die, sinds drie maanden, nog niets ontvangen hebben, dan twee dekens en vijftig bos hout! Povere milddadigheid, geprezen en bewonderd in de dagbladen, maar die de ongelukkigen naakt en klappertandend laat! In de provinciën is alles nog erger, dan te Parijs. In een dagblad van Amiens lezen wij het navolgende:
Er is een mensch, van honger gestorven, dood gevonden op de trappen van het Bisschoppelijk paleis. De ellendige stak de handen smeekend uit naar eenen Vorst der Kerke; naar eenen man van vrede en barmhartigheid, die het weldoen predikt en het behoort te oefenen; naar eenen dienaar van Hem, wiens liefdadigheid onbegrensd was; - hij vroeg om eenen penning aan den Priester, die misschien honderd malen der Gemeente de gelijkenis van Lazarus en den Rijke predikte! - De man deed wèl: niet alleen is weldadigheid de eerste pligt der Bisschoppen; maar het budget bedeelt

{==107==} {>>pagina-aanduiding<<}
hen zoo rijk, dat zij alle ruimte hebben, om te voldoen aan de praal en de weelde der Kerke zoo wel, als aan de vereischten van hunnen stand; het gouden kruis, de schitterende staf, de zijde en het purper van hun gewaad behoeven hen geenszins te beperken in het uitreiken van ruime aalmoezen; zij zijn rijk, en, ondanks de voraeringen der Jezuiten zoo wel, als het onderhoud hunner equipaadje, rest hun nog overvloed voor de ellende. - Wij willen gelooven, dat, zoo de arme man gehoord ware geworden, men niet geaarzeld zoude hebben in het verleenen van onderstand: maar de poorten van het Bisschoppelijk paleis zijn van koper; het gekerm van den stervende drong er niet door! Monseigneur heeft gewisselijk niet geweten, dat een mensch van honger verging op zijnen gewijden drempel, en - er is een mensch van honger gestorven op den drempel eens Bisschops!’...

Noem nu de Groote Natie klein! 
Wat zijn haar zeden engelrein! (*) 
Wat is haar menschenliefde groot! 
Hoe rust er de arme in Abram's schoot! 
Wat is haar Wereldtaal, zoo teêr, 
(Ach, keerde ze eens tot ons nog weêr!) 
Niet lavend voor die honger lijdt 
En sterft, haar charité ten spijt! 
Wat is haar Wetboek een juweel! 
(Wèl ons, wie 't mede viel ten deel!) 
Wat zijn haar Priesters vroom en mild! 
Hoe lieflijk is 't Jezuitengild! 
Wat is het Onderwijs verlicht, 
Dat door het kwade 't goede sticht, 
En zóó het volk tot weldoen spoort, 
Dat het aan 's Bisschops eigen poort, 
Waar 't, ach! een' mensch verhongren zag, 
Dien pligt op 't treffendst leeren mag! - 
Zeg, Nederlander! rijk of arm, 
Wordt gij bij dit tafreel niet warm?... 
 
j.w. ijntema. 






{==108==} {>>pagina-aanduiding<<}

De koning leve!


Niet voor den glans van 's Konings troon, 
Niet voor de praal van 't vorstlijk wapen 
Stem ik den vrijen citertoon; 
Slechts luttel waarde heeft een kroon, 
Als zij zich sluit om Caracalla's slapen, 
Of Commodus haar torscht, de menschlijkheid ten hoon: 
Maar voor den besten Vorst, dien 't purper mogt omhangen, 
Zij mijne lier gesnaard; 
En 't vrije Nederland breng' Hem, in dankbre zangen, 
De hulde, zulk een' Koning waard'! 
 
De Koning leev'! - Hij blijv voor Neêrland waken; 
Dat Hem Gods kracht omgorde, en moed en wijsheid geev'; 
Waar immer 't vuur der tweedragt op moog' blaken, 
Ontrukk' Zijn arm ons Neêrland aan de kaken 
Des afgronds! Hij, de beste Koning, leev'! 
 
Hij blijv' het rijk van licht en kennis schragen, 
Wat donkre nacht, schrikwekkend, hem omzweev'; 
Hij zie het heil van Neêrland schooner dagen, 
En hoor' Zijn volk van hun geluk gewagen; 
Hij hoor' het lang: De goede Koning leev'! 
 
Hoog praalt Zijn roem; maar hooger moet Hij blinken, 
Hoe fel de dweepzucht woede en 't edelst doel weêrstreev'; 
De onwetendheid voor Hem in 't niet verzinken: 
In Nederland moet slechts één kreet weêrklinken; 
De blijde kreet: De wijze Koning leev'! 
 
Dat aller hart Zijn' naam en deugden eere; 
De tweedragt, op 't gezigt van Nassau's liebaard, beev'; 
Het dwalend volk, in 't eind', zijn pligten leere, 
En tot zijn' Vorst, als tot een' Vader, keere, 
Bij 't vreugdgeschal: De Vorst en Vader leev'! 
 
Wij, broeders! dragen roem op zulk een' Koning. 
Dat Nassau's heldenglans Zijn Huis en kroon omgeev'! 
Één bede stijge, als blijk van trouwbetooning, 
Uit aller hart, en klinke in aller woning: 
God spaar' den Vorst! De beste Koning leev'! 
 
w.h. warnsinck, bz. 



{==109==} {>>pagina-aanduiding<<}

Bij den grafkuil van mijnen geachten vriend, Arnoldus Dahmen.


Hier, in dit Godgewijde koor, 
Hier, bij dit open graf, 
Hier dringt alleen de waarheid door; 
Hier treedt de mensch als stervling voor; 
Hier valt de sluijer af. 
 
Hier opent zich de moederschoot 
Voor rijk en ook voor arm; 
Hier, wat de wereld nam of bood, 
Ze ontvangt hier allen naakt en bloot, 
En dekt hen even warm. 
 
Hier hebben wij hem heengeleid, 
Den braven, dierbren vriend; 
Hier was zijn laatste bed gespreid; 
Hier rust hij nu voor de eeuwigheid, 
En heeft die rust verdiend. 
 
Rust zacht dan, vriend! ten laatsten keer; 
Rust, Muzenzoon! rust zacht! 
Getuigt de burgerkroon uwe eer, 
De lauwer siert uw hoofd niet meer; 
Gij slaapt; - vriend!... goeden nacht! 
 
Gij slaapt! - hier? - neen; het kil gebeent', 
De stofklomp zonk in 't graf: 
Het stof zij met het stof vereend; 
Maar de edle ziel, door ons beweend, 
Staan we aan den Hemel af. 
 
Moedig dan het hoofd geheven, 
Kindren van mijn' braven vriend! 
Vader's geest zal boven leven; 
Zijn gebed zal kracht u geven, 
Dat ge uw eerlijk deel verdient. 
 
Moedig 't oog dan opgeslagen 
Naar den Vader van uw lot; 
Hem zult gij nooit hulploos klagen; 
Hij kan zwakker krachten schragen: 
Want - die Vader is uw God! 

{==110==} {>>pagina-aanduiding<<}

Blijft slechts, wat gij waart voordezen, 
En bemint uw moeder teêr; 
Sluit aan u de zwakker weezen, 
En gij hebt geen leed te vreezen: 
Want - daar boven woont uw Heer. 
 
Bidt en werkt als brave zonen, 
Zoo als eens uw vader deed: 
Dan zal u elks achting loonen; 
Dan zal God uw werk bekroonen, 
Die der weezen nooden weet. 
 
s. rondeau. 


De vink.


Om een heilzaam zielenooft, 
Voedsel en voor hart en hoofd, 
Uit een' lettergaard te zoeken, 
Zat ik, peinzende, onder boeken. 
 
't Ruwe najaar had de blaân 
Af doen vallen van de boomen. 
'k Zag de spiegelgladde stroomen 
Stremmen tot een sledebaan, 
Mits de Winterkoning strak 
De armen om de landen stak, 
Om wat nog bestond te groeijen 
Met een schild van blinkend ijs 
Te overdekken, op zijn wijs, 
Of in zijnen was te boeijen; 
Schoon hij, als een vader, voedt, 
Wat zijn strengheid kwijnen doet. 
 
'k Had, om somtijds onder 't lezen 
Mij door zijn' geliefden zang 
Op te beuren, jaren lang, 
In mijn boekvertrek een wezen, 
Hangende in een kooi: een Vink. 
 
't Is een aardig, lustig ding, 
Dat geen' zomermorgen rijzen 
Of ten hemel dagen ziet, 
Zonder God, met mij, te prijzen 
In een kunstloos morgenlied. 

{==111==} {>>pagina-aanduiding<<}

Dartlend huppelde de zanger 
Door zijn ruime en nette kooi, 
Schijnbaar fier op haren tooi, 
En hij sloeg al lang en langer, 
Even of hij mijne trouw 
En mijn ijvrig zorgbetoonen, 
Als een Bard, met liedren loonen 
En met zang vergelden wou; 
Tot ik, bij mijn' letterschat, 
Hem en ook zijn lied vergat. 
 
Weggezonken in gedachten, 
Zweefde ik in den gouden tijd, 
Toen de menschen, zonder nijd, 
Zonder list en zonder klagten, 
Leefden in dien schoonen staat, 
Die van schuld wist noch van kwaad, 
Die de naasten acht als loten, 
Uit denzelfden Vaderstam 
Rein en heerlijk opgeschoten, 
Maar die, laas! een einde nam; 
Toen op eens een vreemd gedruisch 
Mij uit mijn gepeinzen wekte. 
'k Beurde 't oog op, en ontdekte, 
Dat mijn kleene Vink zijn huis, 
Trots mijn voorzorg, op dat pas 
Uit, en in mijn kamer was. 
 
'k Zag hem, hoe hij, opgetogen 
Fladdrend van genot en vreugd, 
Om- en rondvloog voor mijne oogen, 
In zijn' nieuwen staat verheugd, 
En met elken vleugeltogt 
Lucht en zijne vrijheid zocht. 
 
‘Waarom (sprak ik) mij ontvlugten? 
Diertje, heb ik iets gespaard, 
Toen ge mijn gevangen waart? 
Liet ik u naar voedsel zuchten, 
Als ge, sjilpende om wat zaad, 
Rondvloogt in uw schoone woning, 
Die ge nu zoo wuft verlaat? 
Is dan ondank mijn belooning, 
Vogel, voor een goede daad? 

{==112==} {>>pagina-aanduiding<<}

Wufte Vink, in uw verrukking 
Stelt ge u zelv' den dwaas op zij', 
Die, bij wijze wetten vrij, 
Enkel banden der verdrukking 
In een schoone keten vindt, 
Die toch mensch en mensch verbindt. 
 
Ziet ge, zulk een man is blind! 
Vrijheid! (roept hij) waartoe banden? 
 
Vinkje, 't is dezelfde zucht, 
Die u trekt naar 't ruim der lucht: 
Maar, hoe zult ge er veilig landen, 
Zonder dat een ongeval 
U bij 't vliegen treffen zal? 
 
In mijn kooitje waart ge veilig. 
Vrijheid, bij uw wuft gemoed, 
Zeker, vogel, is wel zoet; 
Maar, wat is mijn' kater heilig? 
Ziet ge, hoe hij u belaagt? 
Ligt valt, wie te moedig waagt! 
 
Zoo ook, als een mensch de wetten. 
Die zijn schild zijn voor geweld, 
Als een dwaas ter zijde stelt, 
Wat zal zijnen val beletten? 
Zonder wet geen teugel meer; 
Want de sterkste wordt zijn heer. 
 
Vrijheid is de ziel van 't leven! 
't Is een zucht, die in u speelt, 
Vogel, en ook mij bedeeld; 
Beide ons tot geluk gegeven. 
Maar een zeer gevaarlijk spel 
Is 't, een zeker goed verachten, 
Voor een schijngoed, dat wij wachten, 
Bouwende op een waterbel. 
 
Daarom, Vinkje, hoor naar mij: 
Wees in uw gevangnis vrij. 
Zuiver voedsel zult ge er vinden; 
Voedsel, dat ge mooglijk derft, 
Zoo ge vrij in 't wilde zwerft. 

{==113==} {>>pagina-aanduiding<<}

Menschen moet de wet verbinden. 
Slaat een dwaas aan haar de hand, 
Zeker zoo ontstaat een brand, 
Die zijn vlam slaat om de rijken, 
En het stille in oproer zet, 
Of abet voor geweld bezwijken, 
Of een kreuk geeft of een smet. 
 
Daarom, wie den toom verfoeijen, 
Die de maatschappij doet bloeijen, 
Laat hen voor een' afgod gloeijen, 
Ik wil vrij zijn door de wet!’ 
 
g. gravé, jz. 
1829 





Vaarwel van een' Noord-Nederlander aan mijnheer Fontan.

(Voorgelezen bij een vriendschappelijken Maaltijd.)

Had fontan met ons gegeten, 
En gedronken onzen wijn, 
Dan zou hij toch beter weten, 
Dat men hier zeer wel kan zijn; 
Koude, nevels en moerassen, 
Wat weet Bato's kroost daarvan? 
Maar, kan dit voor u niet passen, 
Vaar dan wel, Mijnheer fontan! 
 
Mint gij truffels, champignonen, 
Of den kikvorsch in uw land? 
Dan moet gij bij ons niet wonen; 
't Is geen kost naar onzen trant: 
Schrale, dunne soep, met uijen, 
Daar houdt Bato's kroost niet van; 
Wilt ge ons met uw knoflook bruijen? 
Vaar dan wel, Mijnheer fontan! 
 
Hadt gij lust, voor ons te schrijven, 
Als Jezuit of Jakobijn? 
Dan kunt ge in uw land wel blijven; 
Hier schuwt men dit helsch venijn; 
Bedelmonnik, Sansculotten, 
Daar houdt Bato's kroost niet van; 
Mengt zich met geboeft' noch zotten; 
Vaar dus wel, Mijnheer fontan! 

{==114==} {>>pagina-aanduiding<<}

Waart gij gaarn bij uw confraters, 
Redacteurs van scheurpapier, 
Teekenwervers, vrijheidpraters, 
Of doet dweepzucht u pleizier? 
Wel! dan moet gij elders wonen; 
Bato's kroost houdt daar niet van; 
Komt ge ons onbekend reeds honen? 
Vaar dan wel, Mijnheer fontan! 
 
Hebben uwe Carmagnolen 
Ons uw vrijheid duur geleerd; 
Wordt nu door hen aanbevolen 
Alles, wat Loyola eert: 
Prijst gij Michel's logeneeden; 
Bato's kroost houdt daar niet van; 
Wij zijn zonder hen tevreden; 
Vaar dus wel, Mijnheer fontan! 
 
't Heugt ons nog, hoe uw Prefecten, 
Steeds op 's dwinglands wenk gereed, 
Onzen vrijen grond bevlekten; 
Beulen zijn zelfs minder wreed. 
Zijn 't nu vrijheids-huichelaren, 
Bato's kroost houdt daar niet van; 
't Kan zich met zulk volk niet paren; 
Vaar dus wel, Mijnheer fontan! 
 
Moet een Alba wederkomen, 
Of 't Parijsche bruiloftsfeest? 
Moet men moordschavotten schromen, 
Waar men Jezus' lessen leest? 
Balthazars en Ravaillacquen, 
Daar houdt Bato's kroost niet van; 
Weg met zulke Satans-brakken! 
Vaar dan wel, Mijnheer fontan! 
 
Ware vrijheid is ons leven, 
Eerbied voor 's lands Vorst en wet; 
Alwie God dient, eer gegeven; 
Ignaat's Hydra zij verplet! 
Huichelende vrijheidsreden, 
Daar houdt Bato's kroost niet van; 
Wij zijn met ons lot tevreden; 
Vaar dus wel, Mijnheer fontan! 

{==115==} {>>pagina-aanduiding<<}

Maar, zijt gij misschien bedrogen? 
Heeft men, onder vriendschapsschijn, 
U gezegd, of voorgelogen, 
Dat we onnoozle schapen zijn? - 
Leeuwen waren Bato's zonen! 
Kent gij Leidens helden niet? 
Kom dan in ons midden wonen; 
Maar, terg deze leeuwen niet! 
 
H.P. 
Amsterdam, Dec. 1829. 






De suiker.


Nadat in 's lands vergaderzaal, 
Na lang en rijp beraad, 
Besloten was, dat op 't gemaal 
De accijns niet meer bestaat, 
Wenschte ik, met d' ophef van dien druk, 
Den min gegoeden man geluk. 
 
‘Dat hoog besluit brengt renten aan!’ 
Riep menig woekraar uit; 
‘Daar kan parbleu een slok op staan!’ 
Dus klonk de stem in 't Zuid; 
‘De stad vergt ons de accijns weêr af!’ 
Was de echo, die het Noorden gaf. (*) 
 
Hij, die van het behoeftig deel 
Des volks slechts heffen wil, 
Sprak van de zaak niet ruim of veel, 
Ja schimpte op deze bill; 
En menig smulgraag lekkerbek 
Zit zuchtend in zijn feestvertrek. 
 
Want sedert in 't belastingsplan 
De suiker is verhoogd, 
Raakt hier de potkandij in ban, 
Dáár veler borst verdroogd; 

{==116==} {>>pagina-aanduiding<<}

Terwijl vast ginds en her 't banket 
Wordt op verhoogden prijs gezet. 
 
Ook is voor waarheid uitgevent, 
Door echte courantiers, 
Dat Sint Niklaas petities zendt 
Ter teekning aan scholiers, 
En dat een twintigduizendtal, 
Op goed geloof af, teeknen zal. 
 
Ook zegt men, dat, in tijds, Kupied 
(In 't speculeren fijn) 
Nog ulevellen staaplen liet 
In menig magazijn; 
En hem, tot loon, door 't schoon geslacht, 
Een monument is toegedacht. 
 
Maar ligt zit menig fabrikant 
Al peinzend aan den haard, 
Het hoofd gebogen op de hand, 
Door 't nieuwe regt bezwaard; 
Of klaagt en mort, op luiden toon, 
Als zat hier 't onregt op den troon. 
 
Gewis, wat d' een' verligting biedt, 
Bezwaart den andren vaak. 
Men vindt op aard' 't volmaakte niet, 
Hoe elk daar ook naar haak'. 
Het spreekwoord zegt: des eenen nood 
Is menigmaal des andren brood. 
 
Dan, wat men ook bezwaren wil, 
Ik voeg mij in dien band. 
Belasting zij een harde pil; 
Maar - leve 't vaderland! 
Men stelle op 't suikerzoet der min 
Slechts nimmer een belasting in. 
 
a.j. ten hagen, jz. 
Gorinchem, 
2 Januarij, 1830. 







{==117==} {>>pagina-aanduiding<<}

Mengelwerk.

Schets der geschiedenis van de verhuizing der evangelische Salzburgers in het jaar 1732, volgens K. Panse; door N. Swart. (*)

Wie uwer kent het bevallig gedicht van Duitschlands beroemden zanger, Hermann und Dorothea, niet? De hoofdinhoud van hetzelve bestaat, zoo als gij weet, uit de ontmoeting en verloving van genoemde personen, daar het meisje, met eene groote menigte harer huis en erf ontvlugtende landgenooten, digt voorbij het woonstadje van den jongeling trekt, en zijne welgezetene en goedhartige ouders den eenigen zoon uitzenden, om dezen ongelukkigen verkwikking en hulpe toe te dienen. De dichter ontleent niet weinig stof en sieraad van de rampzalige, treffende en vreemde omstandigheden van zulk eene overhaaste verhuizing, ten getale van honderden en duizenden. Trouwens, hij plaatst dezelve in zulken tijd en kent ze aan zoodanige oorzaken toe, welke hem nieuwe bronnen van het eene na het andere belangrijke tafereel, de eene na de andere gevoelige uitweiding en

{==118==} {>>pagina-aanduiding<<}
leerzame beschouwing opleveren; namelijk, de Fransche omwentelingskrijg en de ijselijkheden van het schrikbewind. Het trof mij echter, toen ik onlangs in een, pas verschenen, geschiedkundig werkje eene bijzonderheid aantrof, die met de ontmoeting en verloving van göthe's hoofdpersonen de blijkbaarste overeenkomst heeft. Zoo zelfs, dat ik bijna niet twijfel, of het ware verhaal, dat den geleerden Duitscher ligt bekend kan, ja wel haast moet zijn geweest, was aanleiding en grondslag voor zijn verdichtsel. En hoe zeer 's mans geest, zoo wel als die van zijnen tijd, mij toeschijnt volkomen te verklaren, waarom hij tooneel en al zoo aanmerkelijk veranderde, en naderbij in het licht van gebeurtenissen plaatste, die toen alle hoofden en alle harten vervulden, en te regt, tot waarschuwing en waakzaamheid, vervullen mogten, - zoo vroeg ik toch mijzelven: is de waarheid hier wederom niet treffender dan de verdichting; of zou althans een kunstpenseel, zoo vaardig en geoefend als dat van göthe, in de geschiedenis, met welke zijn onderwerp dadelijk verbonden is, geene nog schoonere kleuren voor zijne schilderij, belangrijker denkbeelden voor zijn zededicht hebben gevonden? Ik wil u dit laten beoordeelen, M.H., door u met het boeksken, dat ik bedoel, eenigermate bekend te maken. Bedrieg ik mij niet, dan zullen een en andere stukken, volgens eene vrije vertaling uit hetzelve ontleend, ook u iets van dat aangename verschaffen, hetwelk de aan schouwing van druk en moed en zegepraal onzer broederen, van licht en schaduw in een sterk geteekend tafereel des menschelijken bedrijfs, vooral van het meest grootsche gevoel in den sterveling, alles tartende, alles opofferende, alles verwinnende godsvrucht, ons pleegt te verschaffen, als ware het volgens de spreuk van den ouden blijspeldichter: Ik ben een mensch, en acht niets, de menschheid
betreffends, mij vreemd.
De titel van het werkje is, in Nederduitsche woorden: Geschiedenis der Verhuizing van de Evangelische Salzburgers in het jaar 1732; eene bijdrage tot

{==119==} {>>pagina-aanduiding<<}
de Kerkelijke Geschiedenis, naar de oorspronkelijke stukken bearbeid, door karel panse.
Doch mij dunkt, ik zie een' zekeren schroom en afkeer op het gelaat van sommigen verschijnen, omdat de snaar van kerkelijken twist, van verongelijking eener godsdienstige gezindte door eene andere, schijnt te zullen worden aangeroerd, die met de harmonie der gemeenschappelijke priesters en vereerders van het schoone, hier gevestigd, niet overeenstemt. Dan stelt u gerust, welken naam gij in het godsdienstige ook dragen moogt, indien gij slechts een onbevangen oordeel en welgestemd hart bezit: want, naar het inzigt van onzen schrijver, en de wijze, op welke hij zijne geschiedrol ontwikkelt, was geen godsdiensthaat, geen opzet zelfs van den geestelijken Landsheer, maar vuige baatzucht van een ondergeschikt, onbekend, doch sluw en ongevoelig wezen, de verachtelijke bron, waaruit onafzienbare ellende vloeide. Welke aanhang in de Christenkerk, die ooit tot magt en aanzien kwam, was zoo heilig, dat hij geene verdrukkers - of zoo onheilig, dat hij geene helden des geloofs en der liefde voortbragt?
‘Sedert het sluiten van den Westfaalschen vrede, (dus begint onze schrijver) die het gezamenlijke Duitschland, voor het eerst na dertig jaren, den tijd liet, om zijne dooden te beweenen, heeft geene godsdienstige aangelegenheid de harten dermate ontrust, en den kabinetten zoo vele bezigheid verschaft, als de verdrijving der Lutherschen uit het Aartsbisdom Salzburg.’ Vervolgens geeft hij eene korte beschrijving van het landschap, slechts tweehonderd vierkante mijlen groot, - en van deszelfs bewoners, die alle de eigenschappen der Zwitsers bezaten, behalve hun geluk; en eindelijk van de aanleidende zoo wel, als dadelijke oorzaken, die de beginselen der Hervorming in deze afgeslotene gebergten deden doordringen.
Hoort eene en andere zijner beschrijvingen: ‘De herder, die zich bijna twee derde deelen des jaars alleen met zijne kudde, op de hooge Alpen, boven het gebied der menschelijke willekeur bevindt, brengt, bij zijnen

{==120==} {>>pagina-aanduiding<<}
terugkeer in de dalen, een hart mede, dat voor vrijheid klopt; de bergwerker neemt het karakter aan, dat hem de doorwoelde bodem tegenstelt, en het aanhoudend gevaar maakt hem tot den vertrouwde en speelnoot des doods: de akkerbouw vordert nergens meer nadenken dan hier, nergens meer waakzaamheid; want de mensch moet er zoo wel de luimen der aarde als die des hemels berekenen, en één verloren oogenblik kost hem den oogst: hij bouwt zijne hut in het midden des velds, ver van eenigen nabuur, of hangt ze aan eene uitstekende rots, en wentelt steenen op het dak, opdat de storm haar niet wegvoere. De lange winter leidt zijne gedachten op tot God, wiens hulp hij zoo noodig heeft, en de eenzaamheid maakt hem tot een' denker. De handelaar leerde de wereld buiten zijne bergen kennen, en, naar huis teruggekeerd, is hij een twijfelaar geworden: hij had daar geen tijd, zijnen God langs den weg van eindelooze plegtigheden te zoeken, en tot zijne verrassing heeft hij opgemerkt, dat hij dezelve ter verkwikking zijner ziel niet behoeft. - Noordwaarts opent zich Salzburg naar Beijeren; en de berpas Lues, zes uren gaans van de hoofdstad, verbindt, door zijne diepe engte tusschen naakte granietrotsen, het beneden- met het bovenland, van waar zich de weg over verschrikkelijke hoogten heenslingert, waar de voerman gedurig als in de wolken hangt. Spaarzame verbindingsmiddelen met de wereld, maar toereikend, om den schok mede te deelen, die deze in beweging bragt.’
Vervolgens ontvangen wij eene beschrijving, hoe zich de nieuwe denkbeelden, onder verschillende elkander opvolgende Regenten, uitbreiddeu, nu eens oogluikend ontzien, dan vervolgd, en door beide geoefend zich zorgvuldig te verbergen en langs geheime wegen gedurig voort te kruipen. In deze omstandigheden, welke eenen wijzen en gematigden Vorst vereischten, besteeg een man van zeer gewone hoedanigheden den Aartsbisschopsstoel, en gaf aanleiding tot den jammer, van welken wij u in het vervolg eenige schetsen zullen vertoonen. ‘Als een nieuweling, (zegt de schrijver) jaagde hij naar een on-
{==121==} {>>pagina-aanduiding<<}
verhinderd genot zijner waardigheid, geenszins genegen, zijn verheven geluk, als onbepaald gebieder, door de bezwaren der regering te laten beperken. Hij stelde alzoo de teugels van het bestuur in handen van zijnen Kanfelier, hieronymus christian von rall, een man van talent, die van eenvoudig dorpregter tot deze hoogte gestegen was, en den misslag der fortuin, waardoor de Heer von firmian, en niet hij, tot Regent was verheven, zonder ééne ongelukkige eigenschap, had kunnen herstellen. Doch aan zijne schraapzucht meer, dan aan eenig ander verlangen, het oor leenende, bouwde hij op het bestaan der Protestanten een ontwerp tot zijne verrijking. Ja, hij waagde deze hagchelijke kans en won het spel, ten beloope, naar men zegt, van vijftigduizend gulden; doch waartegen zijn Vorst, in slechts twee jaren, tweemaal honderdduizend daalders, en, hetgeen meer zegt, dertigduizend nijvere onderdanen, verloor.’
Het viel hem niet moeijelijk, den Aartsbisschop, door de belofte van Romes gunst en onderscheidene voordeelen, tot vervolging der Protestanten te bewegen. Maar de Westfaalsche vrede had de regten der Onroomschen vastgesteld; en gewetensdwang tegen dezelve uit te oefenen, of hun te beletten, op hun gemak alle bezittingen te gelde te maken, ten einde in vrede naar elders te trekken, streed met die regten; welke niet slechts de Keizer verpligt was te handhaven, maar waarover bovendien eene vergadering van Protestantsche afgevaardigden te Regensburg waakte. Hij vatte dus het voornemen op, zijne slagtoffers tot het doodelijk middel van zelfhulpe en opstand te dwingen, of voor 't minst alle hunne bewegingen in het openbaar dien stempel te doen dragen. Gelukte hem dit, zoo waren zij van de bedoelde bescherming verstoken, en zijner willekeur prijs gegeven. Hunne goederen vervielen dan ligt aan hem en de schatkist; en de Aartsbisschop, dus redeneerde hij, zag daarenboven zijn land van den kanker der ketterij bevrijd.
Nu begonnen de kwellingen. Onder den naam van

{==122==} {>>pagina-aanduiding<<}
boetpredikers, werden bespieders en haarklovers uitgezonden, die het min op bekeeren dan op tergen toeleiden. ‘Men dwong den een', (zegt de schrijver) rozekransen af te bidden, wanneer hij zich in vrolijke scherts wenschte te ontspannen; den ander', eenen tijd met processiën te slijten, dien hij ter verzorging van zijn gezin behoefde; men riep hen naar willekeur van den arbeid, om over de inachtneming van kerkelijke voorschriften verhoord te worden, ja hield hen wreedaardiglijk op, en zette hen zelfs vast, terwijl de nimmer keerende gelegenheid daar was, om zaaijing of oogst te bezorgen. Ook eigen huis en haard was geene toevlugt en verblijf des stillen geluks meer, door gemak en gewoonte toebereid, maar, als het vaartuig, van smokkelarij verdacht, elk oogenblik blootgesteld aan de nasporingen van onbeschofte wreedaards, die op verbodene geschriften, woorden en handelingen aasden. Geen heer, maar slaaf op zijn' eigen grond; buiten staat eene toekomst te berekenen, die de grilligheid der menschen nog onzekerder, dan die van lucht en weder maakte; onverschillig omtrent eenen bodem geworden, wiens vrucht hem betwist werd, stond de landman welhaast aan een' gevaarlijken afgrond, tusschen vertwijfeling en oproer. Onrustige bewegingen doorliepen de onderscheidene gemeenten. De vrouwen vergaten haar huiselijk bedrijf, om met angstige nieuwsgierigheid zaam te scholen; en de mannen schoten vlijtiger dan ooit naar het wit. Reeds perste de wanhoop bedreigingen af, en verzuimden velen, hunne belastingen te betalen, hetzij dan uit wezenlijk onvermogen, of omdat zij zich voortaan van alle verpligting ontslagen rekenden. De taal der vrees veranderde in trotsering, en de priesters waagden het niet meer, alleen in de woningen te dringen. - Thans spoedden ijlboden naar Weenen, en vroegen Oostenrijk om troepen tegen de rebellen.’
Doch, alvorens ons het gevolg dezer bezending te vermelden, doet de schrijver de geschiedenis op nieuw eene schrede voorwaarts gaan, door ons het voorgevallene te Regensburg en deszelfs gevolg te leeren kennen.

{==123==} {>>pagina-aanduiding<<}
Hoe zorgvuldig men, namelijk, in Salzburg waakte, dat geen der onvergenoegden het gebergte verliet, om de tijding van hunnen nood en mishandeling ter kennis der beschermende vergadering te brengen, zoo was dit echter aan een' of twee gelukt; en dringende voorstellen tot gehoorzaamheid aan de wetten des vredes, bij den Aartsbisschoppelijken afgezant, waren het gevolg hunner klagte. Doch de listige von rall wist alle vorderingen, hetzij te ontduiken, hetzij op de lange baan van diplomatische verhandelingen te schuiven, of eindelijk door bloote beloften te verijdelen.
‘En nu (zegt de schrijver) lieten de Evangelischen alle hoop op burgerlijk geluk in hun vaderland varen. Door de gestelde magten, door den Keizer en het Rijk, naar 't scheen, aan de willekeur van hunnen Regent ter prooije gegeven, vatteden zij voor het eerst de gedachte op aan eene algemeene verhuizing. De gemeenten besloten, eene hoofdverzameling te houden, om over de uitvoering van dit besluit te raadplegen. Uit de onderscheidene Protestantsche plaatsen maakten zich meer dan honderd oudsten op, en bestegen op eenen zondag, in de morgenschemering, van alle kanten de rotsachtige paden naar de Schwarzbach, eene eenzame plaats, waar reeds vroeger zamenkomsten plegen gehouden te worden. Eer de talrijke vergadering geopend werd, rustte eene doodsche stilte op den geheelen kring, en de ontbloote hoofden zonken biddend op de gevouwene handen. Nadat zij rondom eene tafel, op welke een zoutvat stond, waren nedergeknield, doopten zij (waarschijnlijk volgens een oudvaderlijk gebruik) de natgemaakte vingers in het zout, en hieven de regterhand ten hemel. Den waren en driemaal eenigen God zwoeren zij, het Evangelische geloof niet te zullen verlaten; den Heiligen en Barmhartigen beloofden zij eensgezindheid en een broederlijk hart in het ongeluk, en namen daarop het zout, als eene heilige hostie, tot zich. Vervolgens hielden zij raad over de wijze om hunne ellende te verzachten, en besloten, afgevaardigden naar Regensburg en de Protestantsche Vorsten te zenden,

{==124==} {>>pagina-aanduiding<<}
om ter eerstgemelde plaats voorstand en bescherming voor hun ontwerp te zoeken, bij dezen aanvrage te doen, of zij hun, en hoe velen, een vaderland zouden willen schenken.
“Niets was noodzakelijker (vervolgt de schrijver) voor de zaak der radelooze Protestanten, dan dit zoogenaamde Zoutverbond, door hunne oudsten aangegaan; en echter hadden zij niets kunnen doen, dat dezelve eer deed verloren gaan.” Hij betoogt dit, aan de eene zijde, door de magt en volstandigheid, welke de vereeniging van velen tot een zelfde doel pleegt te schenken; en aan de andere, door de vermeerderde waakzaamheid en werkzaamheid zoo wel, als schijnbare bevoegdheid van hunnen vijand, om zijne oogmerken te volvoeren. Hij beschrijft ons daarop hunnen nood met nieuwe en nog sterkere kleuren, en stelt ze ons voor als gejaagde herten in eene wildbaan. De uitgangen uit het gebergte waren thans naar alle kanten bezet; en wie het waagde, den doorgang te beproeven, werd een slagtoffer van ergere marteling in afschuwelijke kerkers, daar een aantal van niet min dan zesduizend man keizerlijke ruiterij het arme landje als eene vijandelijke verovering bezette en uitzoog. Doch, in plaats van bij deze ellenden, wil ik uwe aandacht, met des schrijvers woorden, bij een tooneel doen vertoeven, dat eenig licht in dezen nacht verspreidt.
Terwijl deze gruwelen (lezen wij) eener losgelatene horde plaats vonden, ontwaakte het gevoel der menschelijkheid onder die zelfde pantsers, welke men met het stilzwijgend beding had ingeroepen, dat zij geene menschelijkheid zouden kennen. De Dragonders van Prins eugenius schaamden zich, het handwerk van roovers te oefenen, en tegen den ongewapenden vijand eenen verdelgingskrijg te voeren, die hunne eer bevlekte. Ja, die zelfde troepen, welke men tegen eene meening te velde bragt, had men vergeten naar de hunne te vragen; en het toeval wilde, dat de meesten der genoemden in geloofsverwantschap met de Protestantsche Salzburgers stonden. Zij waren alzoo zachter dan hun-
{==125==} {>>pagina-aanduiding<<}
ne bevelen; en, daar de Katholieken onder hen even naauwgezet op krijgsmanseere waren, veranderden zij hunne standaards heimelijk in teekenen der bescherming, en schonken der verdrukkinge eene toevlugt onder hunne wapenen. Nog meer; door Protestantsche Leeraars beter onderwezen, dan zijne beschermelingen, nam de soldaat, onder den sluijer des nachts, het ambt eens Predikers op zich, en doorliep met hen de vragen van luther's Catechismus: waar hij verscheen, ouderling der gemeente, rigtte hij hen op door den troost des H. woords, en wat zich in zijne armen begaf, vond vrede bij den man des krijgs.’
Het spreekt van zelf, dat dit geluk niet lang duurde. Ondertusschen vinden wij straks hierna een ander voorregt vermeld, dat, schoon den verdrukten nog niet bekend, echter voor hen den weg tot eene betere toekomst moest banen. ‘De dweepzucht en roofgierigheid (zegt onze schrijver) kampten nog even hevig om haren buit, toen een gelukkig gesternte twee afgevaardigden der Protestanten over de Salzburgsche grenzen voerde.’ En deze hadden in Koning frederik willem van Pruissen den man gevonden, die zijne door allerlei ramp ontvolkte oostelijke provinciën gaarne met zoo wakkere onderdanen, als de Salzburgers, weêr wenschte te vullen.
Doch de weg tot deze uitkomst zou hun allermoeijelijkst gemaakt worden. Von rall zegepraalde over alle bezwaren, welke hem de Westfaalsche vrede, de vergadering te Regensburg en de Keizer zouden hebben kunnen tegenstellen. En het gelukte hem, de ongelukkigen, door allerlei middelen van hunne eigendommen beroofd, na onnoemelijke kwellingen, en in de ongeschiktste jaargetijden, als gebannenen het land te doen ruimen. Bij eene en andere tooneelen uit dit groote treurspel moeten wij u nog doen vertoeven.
‘Op den 31sten October 1731, toen zich de winter reeds in de dalen liet gevoelen, trof het bevel der verbanning, als een onverwachte bliksemstraal, de ongeluk-
{==126==} {>>pagina-aanduiding<<}
kige Protestanten. Sedert maanden aan de gedachte gewend, om den vaderlandschen bodem te verlaten, hadden zij echter voor de uitvoering van dit heimelijk voornemen geen tijd bepaald, veel min toebereidselen gemaakt. In den ongelijken kamp met den nood, hadden zij nog immer naar verzachting uitgezien, en den misslag niet bemerkt, waardoor zij wenschen in hopen veranderden. Door woeste krijgslieden gedrukt, die in naam der Godsdienst iedere onmenschelijkheid voor eene zaak des Hemels verklaarden, genoten zij toch nog het voorregt, onder eigen dak te slapen; immer door de werktuigen van het geweld met gevangenis bedreigd, ontwoekerden zij echter der hope nog rustige oogenblikken; en moesten zij ook van iedere verschijnende ure het leven op nieuw als een geschenk aannemen, zoo was het toch leven, en de dierbare band der gewoonte verzachtte menige wond. Maar nu werd de draad dezes onzekeren bestaans op eens afgesneden, en het laatste jammerlijk overschot van geluk verwoest. Alle Protestanten zonder vasten eigendom, die hun twaalfde jaar bereikt hadden, moesten, binnen acht dagen, met zak en pak over de grenzen trekken; de overigen ontvingen eene, twee of drie maanden uitstels, maar zonder meer dan een' enkelen dienstbode bij zich te mogen houden.
Ja, nu ontwaakte, na de eerste verdooving, het gevoel voor den ouderlijken haard met onweêrstaanbare kracht, en het minste voorwerp ontving waarde, omdat het opgegeven moest worden. En in dezen angstvollen toestand gingen zelfs eenige weken over het gestelde tijdperk voorbij. Daar zich voor het oogenblik eene kwalijkbegrepene stilte over de dalen had verspreid, en de kwellingen verpoosden, schepte het hart nieuwen moed, om het uiterste te beproeven, en den uitslag te verbeiden.’
‘Daar zetteden zich de Dragonders, met wild geschreeuw, in beweging, om de talmenden op te jagen; van de bergen bruisten schrik en jammer, en wijd en zijd ontstond zoo verwarde vlugt, alsof eene aardbeving het zorgelooze land had geschud. Want de landbouwer

{==127==} {>>pagina-aanduiding<<}
wordt van achter den ploeg gescheurd, en ziet noch heer noch eigene vrouw en kind weder. Zoo als hem de onbarmhartige volvoerder van het Aartsbisschoppelijk bevel overvalt, wordt hij voortgesleept, zonder van zijne armoedige bezitting iets te kunnen redden. Ja, schreijende kinderen worden teruggejaagd, zonder den ouderlijken zegen te mogen ontvangen. Welke tooneelen! Alle afperkingen van geboorte of fortuin vallen hierbij in, en de heer ligt weenende in de armen van zijnen knecht. Der jammerende familie wordt een lid ontscheurd. De broeder hangt aan de lippen zijner zuster; en, daar hij van haar niet scheiden kan, geeft hij zich als Protestant aan, om haar te mogen volgen. De geestdrift ontsteekt zich aan het medelijden, en gansche dorpen staan op, om met hunne vrienden in de ellende te gaan, maar worden door de Dragonders teruggedreven. Medegesleept door smart en verbazing, worden Katholieken hunner kerke ontrouw, en dringen in de rijen der vlugtenden; de naam van Protestant omringt dezen met den glans van het martelaarschap, die, met iedere schrede naar de hoofdstad klimmende, zelfs dreigend wordt voor den Aartsbisschop. De krijgslieden kunnen den magtigen stroom niet meer stuiten noch dwingen. Bij Radstadt laat zich het geschreeuw van hunnen aanval hooren, als reeds de zon onder is. Vele honderden vlugtelingen treden, in den donkeren nacht, door de sneeuw voort, zonder den weg te kennen. Op het gevoel hebben zij de afgronden te vermijden, die zich elk oogenblik voor hen opdoen; en de soldaat is hun op de hielen. Daar redt hen een luchtverschijnsel, dat een' helderen glans op de plek werpt, waar zij naar den weg zoeken, terwijl hunne vervolgers in nacht gehuld blijven; als een bliksemstraal wijst het hun de nabijzijnde brug over de Ens, en de krijgsman roept ontzet uit: ‘Met dezen is God, of de Duivel!’
In de hoofdstad, echter, liep deze kortstondige glorie ten einde, en de ellende, een tijdlang door de geestdrift veracht en vergeten, begon zich in hare gansche zwaarte te doen gevoelen.

{==128==} {>>pagina-aanduiding<<}

Wij zullen ons met de beschrijving dezer nieuwe rampen niet bezig houden, maar liever nog even tot hen terugkeeren, die, als land- en goedbezitters, eenig langer uitstel hadden verkregen; niet om u de afpersingen en dwarsdrijverijen te doen kennen, door welke zich von rall en de zijnen nu eerst regt poogden te verrijken, maar om u nog een klein tafereel van het afscheid te schetsen; waarmede ook wij het land verlaten en de verdrevenen op hunnen togt zullen volgen.
‘April liep ten einde, toen de geregtsdienaars der onderscheidene distrikten hun aanzeiden, zlch met acht dagen tot het vertrek te moeten gereed houden. Sedert lang voorbereid, stonden zij echter thans met onuitsprekelijke smart bij hunne velden, op welke de eerste kiemen ontsproten, en bij hunne kudden, die naar de Alpen verlangden. Nog eenmaal zonken alle de zoete herinneringen des vaderlijken bedrijfs hun als lood op het hart, en de een moest troost bij den ander' halen. Juist brak het feest van den eersten lentedag aan; en, eenstemmig met het algemeene gevoel, maakten zich velen, met kudde en herders, met vrouw en kinderen, op, om hetzelve nog eenmaal te vieren. De kudden werden, naar gewoonte, met bloemkransen en paauwenvederen opgeschikt, en aan gebreide hangers waren de Alpenklokjes vastgemaakt; jongelingen en meisjes traden voorop; de herder volgde met zijne schalmei, en achter hen een lange sleep van versierde runderen, door den melker met zijne emmers besloten. Boven op de Vooralpen klonken nog eenmaal de gewone voorjaarsliederen; en welligt werd nooit een vuriger gebed uitgestort, dan in den tempel, hier door de rotsen gevormd. Maar, toen de zon in de westelijke ijsvelden verzonk, moest den zegen der Alpen voor immer vaarwel worden gezegd; en nu liet zich de smart niet meer betoomen; de eene borst zonk aan de andere, en de knieën bogen zich onwillekeurig tot het laatste smeekgebed. Men nam afscheid van het vee, dat daar in zijnen opschik weidde, en gaf het, daar men geenen kooper had mogen vinden, de vrij-
{==129==} {>>pagina-aanduiding<<}
heid der natuur terug. Tot in de donkere dalen klonken hun nog de klokjes der verlatene kudden na; en men was te moede, of een menschelijk, bemind wezen van het harte wierd gescheurd.
Ik heb (dus besluit onze schrijver) de Evangelische Salzburgers, tot hiertoe, door de dagen huns ongeluks begeleid; waarom zou ik ze verlaten, waar die huns geluks beginnen? Neen, ik vergezel ze door Duitschland, dat, van den beginne des jaars 1732 aan, in de rigting van het Zuiden naar het Noorden, als van heirlegers doorsneden werd, en deze nooit eer beleefde gebeurtenis vlijtig in zijne jaarboeken opteekende.
Sedert maanden op de losbarsting van het onweêr voorbereid, dat zich in de Salzburgsche gebergten zamenpakte, was men echter verrast, toen de eerste stroom, van achthonderd menschen, zich op Kaufbuiren rigtte, en aldaar werd opgenomen. Van deze eerste Protestantsche rustplaats af, lagen de wegen voor hen de wijde wereld in; de Salzburgsche en Beijersche begeleiders hadden hen verlaten, en, vóór dat hun het Pruissische patent een vaderland aanbood, dwaalden zij over de besneeuwde aarde, zonder het doel te kennen, dat hunne omzwerving moest besluiten. Als door zeeroovers uitgeplunderd en aan eene vreemde kust uitgezet, nam een dak aan, wie er een vond. Zoo ging het eene lid na het andere uit den trein verloren, die zich langzaam voorwaarts bewoog, en eindelijk door volgende en het Pruissische aanbod werd ingehaald. Zij scheidden zich nu in drie deelen, om zich den weg te gemakkelijker te maken, maar hadden niet allen hetzelfde geluk, daar sommigen, het grondgebied van Katholieke Vorsten moetende betreden, door het openbaar gezag teruggewezen, of door het gemeen deerlijk geteisterd werden. Doch, met het gerucht, dat zich van deze togten snel verbreidde, liep tevens het vuur der geestdrift door het gansche Protestantsche Duitschland; en de tuimelgeest sleepte zelfs Katholieken en Joden mede. Van nu aan, met de aankomst des voorjaars, zond Salzburg hoop op hoop

{==130==} {>>pagina-aanduiding<<}
uit, of het zijne dalen ledigen wilde, en de wegen naar Berlijn schenen die der Israelieten naar Kanaän. Onuitputtelijke bronnen van weldadigheid openden zich, en stroomden van alle zijden naar de heirbaan, langs welke zich de menigte bewoog. Als lang verlorene vrienden valt men hun in de armen, en voert ze juichend aan den haard, waar hun de smakelijke geregten tegenwasemen, ja weent bij het afscheid, alsof men een half menschenleven met hen in de naauwste gemeenschap had doorgebragt. De stompzinnigste wordt met nieuw leven bezield, en gansch Duitschland staart op de lichtstrook van hunnen togt, alsof zij onbeschrijfelijk geluk aanbragt. Zulk eene zegepraal konden welligt slechts gemoederen als de Salzburgsche dragen; slechts hen kon die zelfde geest, welke hen in het ongeluk boven hun lot verheven had, bij zulk eene verblindende rol voor den hoogmoed beschutten.
Een dezer togten liep naar het Anspachsche. De regen stortte met stroomen van den hemel, en de stormwind belette hun bijna, de schreden voorwaarts te zetten. De moeders bonden op de wagens hare kinderen aan zich vast, en de vaders traden bedrukt nevens de paarden voort. Maar in alle dorpen of vlekken luidde men de klokken bij hunne nadering, en de gansche bevolking stroomde hun tegen, alsof een vaderlandsch leger uit langdurigen krijg terugkeerde. Daar hun de doortogt door Bamberg niet werd ingewilligd, trokken zij, over Neuremberg en Erlangen, naar Schleiz, waar de kerken en scholen hen ontvingen, de burgers in het geweer kwamen, en men smeekschriften aan den Koning van Pruissen zond, om eenige Salzburgers binnen hunne muren te mogen behouden. Het gerucht was hun naar Gera vooruitgevlogen, had de stad in beweging gebragt, en duizenden naar buiten gedreven. Daar rolde eindelijk, des avonds van den 16 April, het lied: Een vaste burg is onze God, over de zwijgende velden, en de processie toog de poort in, terwijl men hen met nooit beleefde verrukking tot zich trok en aan hart en

{==131==} {>>pagina-aanduiding<<}
haard sleepte. Tot in den nacht bewoog zich de opgewondene menigte door de straten, en stemde met de liederen in, die bij het avondgebed der verhuizers van uit de woningen werden gehoord. Toen zij des volgenden daags de stadskerk uittrokken, zag men op de markt de tijden der Patriarchen wederkeeren. Daar zitten vrouwen van Gera, en kleeden, met beminnelijke drukte, de Salzburgsche kinders; hier past men hun het schoone linnen aan; daar spreidt men bedjes voor de zuigelingen, en ginds, bij de bron, zijn alle handen in beweging, om voor hen te wasschen, te droogen en te vouwen.
De eerste schaar rukte reeds te Potsdam binnen, toen de tweede zich voor de poorten van Halle in orde stelde, en, door de koren der schooljeugd, de voogden van het weeshuis en de beambten der Domeinen ontvangen, eenen plegtigen intogt hield. Toen dezelve het grondgebied van Wittenberg naderde, bewoog zich een zwart veld van menschen naar den Elbe-stroom, de kinderen hoog boven hunne hoofden houdende, om de martelaars uit Salzburg te zien; en, toen dezen den oever bestegen, opende zich vol eerbieds de levende muur, en grijsaards, mannen en vrouwen, allen in voegzame houding, met de kinderen aan de hand of op de schouders, traden onder hartroerend gezang daar door, terwijl elf wagens met kranken en zuigelingen den trein besloten.
Ondertusschen had de eerste afdeeling des Konings bevelen ontvangen. Onder geleide van vier Predikanten, de eerste hoofden der nieuwe gemeenten, begaven zij zich naar Stettin, en vandaar te scheep naar Koningsbergen, vanwaar zij naar Lithauen, het einde hunner pelgrimsreize, werden geleid.
Dit land, van meren en vloeden doorsneden, en dankbaar jegens de hand des vlijtigen, werd van nu aan de werkplaats van opgewekte kracht. Onbevolkte oorden werden afgemeten, verdeeld en met leven vervuld. Familiën, welke door bloed en vriendschap verbonden waren, bouwden zich nevens elkander eene

{==132==} {>>pagina-aanduiding<<}
nieuwe woning, waartoe hun hout en steen om niet geleverd werd. De oude vaderlandsche bezigheden keerden terug, en deze wereld geleek den Hemel der. Germanen, waar ieder het bedrijf oefent, dat hij hier op aarde had. De huizen rezen bij honderden uit den grond op, en de bewoners zagen zich weder tot distrikten vereenigd, aan welke slechts de wreede opziener ontbrak, die hen zoo dikwijls deed sidderen. Drie jaren bouwde men aan de Nieuwstad; maar, eer één zomer verdwenen was, bedekten dorpen en boerderijen de ledige vlakten.’
Doch, mij dunkt, gij vraagt naar de bijzonderheid, op welke göthe zijn bevallig tafereel zoude hebben gebouwd. Ik ging ze opzettelijk voorbij, M.H., om er onze aanhalingen mede te sluiten. Ziet hier dezelve: Als zij door Altmühl trokken, voegde zich de zoon eens vermogenden burgers bij hen, en scheen als door betoovering aan hunne bewegingen geboeid. Eindelijk naderde hij een schoon Salzburgsch meisje, en vraagde haar bedeesd, hoe haar het land geviel, en of zij bij zijnen vader zou willen dienen. In uw land, antwoordde zij, bevalt het mij zeer wel; en, zoo gij mij wilt huren, zal ik ulieden trouw en vlijtig dienen. Ik weet met den veldarbeid om te gaan, kan melken, zwelen en al. Nu bragt hij ze bij zijnen vader, en bad dien, haar aan hem tot vrouw te geven. Maar toen deze, na van zijne verwondering bekomen te zijn, haar vroeg, of zij er in bewilligde, was haar antwoord: Gij zoekt mij te foppen; uw zoon begeerde mij als dienstmaagd, en zoo wil ik gaarne mijn brood winnen. Doch, als vader en zoon bij hun besluit bleven, en de jongman haar een huwelijkspand aanbood, tastte zij in haren boezem, trok een' buidel met tweehonderd dukaten daaruit, en gaf ze hem, met de woorden: Ik zal u beminnen als het oog in mijn hoofd; hier, neem mijn' bruidschat!
Ziet daar, M.H., de beloofde trekken van een uitgebreider tafereel. Hebben dezelve uwe aandacht niet kunnen boeijen, dan ligt de schuld waarschijnlijk bij mij. Het valt inderdaad niet gemakkelijk, uit het belangrijke

{==133==} {>>pagina-aanduiding<<}
steeds het belangrijkste te kiezen, en in een uittreksel het schoone des geheels te behouden. Hetgeen ik bedoelde, was niet, u een volledig verhaal der zaak te geven; maar slechts zoo veel, als u kon in staat stellen, den nood, dien deze lieden ontvlugtten, eenigzins te begrijpen, om alzoo in hun lijden en vooral in hun verblijden te deelen, en de geestdrift hunner geloofsgenooten, die grootendeels zelve met de verdrukking niet onbekend waren, met goedkeuring, met medegevoel te beschouwen. Voor het overige koos ik, zoo veel mogelijk, de schilderachtigste partijen, en liet het andere achter; ook, dat ons vaderland in het opgewekte medelijden deelde, en verscheidene honderden der vlugtelingen opnam. En, noemde ik de ergste werktuigen en medestanders van den snooden vonrall ook niet, de Jezuiten, dat Janitsarendom der oude Kerk, eenmaal, zoo wij hopen, met dezen en de Strelitsen van Rusland, door haarzelve te vernietigen, behoeven geen' trek van de zwarte kole meer, om bij ons verwenscht te worden. Dit slechts blijve, na het genot des vlugtigen tafereels, als overtuiging in onze ziel achter, dat, wie voor de waarheid en de Godsdienst, naar zijn inzigt, lijdt en duldt, met kracht uit den hoogen aangedaan, met vrede Gods vervuld, en met de liefde van gelijkgestemde harten, vroeg of laat, wordt beloond.




Brief uit Napels.

Napels, 8 Aug. 1829.

Aan Mijnheer den Redacteur der Vaderlandsche Letteroefeningen.

Menigmaal hoorde ik twisten over den oorsprong van den damp, dien men gewoonlijk in 't voorjaar in de lucht ziet. Sommigen meenden, dat die door den brand der heiden op de Duitsche grenzen veroorzaakt,

{==134==} {>>pagina-aanduiding<<}
en met den noordoostenwind tot ons gevoerd werd; anderen bepaalden geene oorzaak, maar ontkenden de geopperde, hielden het voor eene verpeste, ten minste zeer schadelijke lucht, die, zoo al de zaden van vele soorten van insekten niet aanvoerende, de ontwikkeling derzelven in de boomen en planten sterk bevorderde, en schreven vooral het kwaad, dat zich menigmaal in de toppen van het te veld staande vlas voordoet, aan die lucht toe, die zij blaak noemden.
Toen ik in 't voorjaar van 1825, te Parijs zijnde, dien damp, met een' oostenwind, sterker zag dan immer in Holland, zoo zelfs, dat van Bicêtre, hooger dan die stad gelegen, maar zeer nabij, dezelve stad zich naauwelijks vertoonde, en de hooge koepel van het Pantheon of de kerk van St. Geneviève zich voordeed als le Chaperon rouge in haren droom, begon ik aan de oorzaak des heidebrands te twijfelen, vooral ook uit aanmerking van den wind; en niemand aldaar sprak ik, die denzelven erkende; terwijl de dagbladen melding van den damp maakten, maar zwegen omtrent de oorzaak. Daarna las ik, in een onzer tijdschriften, eene soort van betoog, dat het werkelijk die brand was, welke dat jaar zelfs tot Parijs gevoerd was.
Den 29 Mei ll. nam ik waar, dat de Apennijnen van Calabriën zich, van hier te zien, (van Napels namelijk) als door een floers vertoonden, hetwelk tegen den avond van dien dag zich tot aan de bergen achter Castellamare en Sorrento, zelfs tot aan den Vesuvius uitstrekte, hoewel de lucht boven helder was. Den volgenden dag (30 Mei) was de golf van Napels en de stad er mede bedekt, belette het eiland Ischia te zien, en de kust van Posilipo vertoonde zich als door een gaas. De sterke zuidoostewind van den vorigen dag hield aan. Men zag de schijf der zon. 't Was volmaakt gelijk aan de zoogenaamde blaak in Holland. Sommige Napolitanen meenden, dat die damp uit de woestijn van Afrika kwam; maar allen, die ik er over sprak, hielden hem voor zeer schadelijk aan de gewassen. Eenige Engelschen zeiden

{==135==} {>>pagina-aanduiding<<}
mij, dat dit natuurverschijnsel ook op hun eiland in 't voorjaar werd waargenomen, en men het blight noemde.
Eene gunstige gelegenheid met Amsterdamsche Heeren vindende, om u het waargenomene mede te deelen, maak ik van dezelye gebruik, om U dezen te doen geworden, ten einde er zoodanig gebruik van te maken, als UEd., ter ontdekking der waarheid, in 't belang der kennis, zult raadzaam oordeelen. Met de meeste hoogachting verklaar ik te zijn

UEd. dw. Dienaar
A.R.v.d.V.

Genezing van dronkaards door zwavelzuur.

(Geiger's Magazinfür Pharmacie, 1828. Sept. S. 228, 229.)

Eene vroeger door Duitsche Geneesheeren gemaakte waarneming, dat zwavelzuur, bij geestige dranken gevoegd, een goed middel tegen den trek naar dezelve is, heeft Dr. brückle in Amerika bewaarheid gevonden. Bij vele voorwerpen was de werking zeer in het oog loopend.

Bedelarij te Londen.

(Galignani's Messenger, 24 Dec. 1828.)

Men telt te Londen ongeveer 7000 bedelaars, die dagelijks de stad doorkruisen, en elk door elkander 2 Eng. schellingen opdoen, hetwelk te zamen de som van 700 pond st. per dag uitmaakt. Elk dezer lediggangers heeft zijne schuilplaats, waar hij bij voorkeur den nacht doorbrengt. In sommige dier verblijven betaalt men, even als in den schouwburg, bij het inkomen. Men moet voor schoon stroo, doch dat reeds meer gediend heeft, drie stuivers, voor versch stroo vier, en zes stuivers voor eene matras

{==136==} {>>pagina-aanduiding<<}
betalen. De bedelaars houden eene jaarlijksche bijeenkomst, waar zij zich over hunne algemeene belangen onderhouden. Er zijn er, die 5 Eng. schellingen per dag winnen. Meest allen zijn het bedriegers; en het geringste getal van hen, die zich voor verminkt uitgeven, is zulks inderdaad. Een zekere james turner, een berucht bedelaar, verteert alleen voor zijne tafel 50 Eng. schellingen per week, en berekent, dat elk uur hem 1 schelling opbrengt. Zijne vrouw geeft onderrigt aan jonge lieden van hare sekse, om dezelve met de regelen der bedelkunst bekend te maken.
Deze wanorde wordt geduld te midden der beschaving!

Over het een en ander uit de karakterkunde.

Door R. de Vries.

(Voorgelezen in het Departement der Maatschappij Tot Nut van 't Algemeen, te Monnikendam.)

De karakterkunde wordt teregt voor eene zeer belangrijke wetenschap in het maatschappelijke leven gehouden. En hoe uitgebreider onze betrekkingen zijn, hoe grooter de kring onzer werkzaamheden is, des te meer komt ons de kunde der karakters van onze medemenschen te stade. Vanhier, dat men die kunde vlijtiglijk en naauwkeuriglijk heeft beoefend; dat men alles heeft nagegaan en bestudeerd, wat zich als kenmerk van de eigenschappen en neigingen der menschelijke ziel vertoont; dat men het gelaat, den schedel, het geheele hoofd, ja het gansche ligchaam, de houding, gebaren, beweging, rust, woorden en daden - alles van den mensch oplettend heeft gadegeslagen. En het is bij velen van u bekend, welke vorderingen men in deze wetenschap gemaakt hebbe.
Zeker boeksken, hierover geschreven, is onlangs in veler handen geweest. Hetzelve heeft mij aanleiding gegeven tot deze voorlezing. Vele zaken, die ik voordragen zal, zijn uit hetzelve ontleend, en verder door mij, met hetgeen ik nu en dan eens bij andere karakterkundigen gelezen heb, vergeleken.
Mijn voornemen is dan, u thans oplettend te maken op

{==137==} {>>pagina-aanduiding<<}
de wegen, die men ingeslagen heeft, om tot de geheimen der menschelijke ziel door te dringen; geheimen, die doorgaans zoo gaarne en veeltijds met zoo veel angstvalligheid worden verborgen gehouden.
Het oog des menschen biedt zich 't eerst ter onzer beschouwing aan; dat oog, hetwelk met de gewaarwordingen der ziel in zulk eene onmiddellijke aanraking staat, en teregt de spiegel der ziel genoemd wordt. Hoe duidelijk zien wij in dat verwonderlijke oog de ziel, nu eens in diep gepeins, dan zwervende in gedachten; op den eenen tijd vlammend beminnen, op eene andere keer diep verachten! Somwijlen laat zij zich zien als eene ootmoediglijk smeekende; dan weder vertoont zij zich als eene dreigende, en als ware zij met bliksemschichten gewapend. Is het oog in een' kalmen, zachten toestand, dan heerscht ook van binnen kalmte en zachtheid. Het oog is dan gelijk aan de stille maan, die daar aan den hemel zoo vreedzaam henendrijft. Dat oog bevat dan zoo veel edels, verhevens, hemelsch, ja goddelijks: en wie door zulken toestand des oogs niet met innig gevoel wordt vervuld; wie in zulk een oog de onschuld der ziel, het beeld der Godheid niet opmerkt, die is gevoelloos en blind voor het verhevene; die is een vreemdeling in het kennen van den mensch, ook van zichzelven. Maar hetzelfde oog is dat hemelsche oog niet meer, zoodra een hevige hartstogt de ziel ontrust en beroert. Ach! dan zien wij dien zachten toestand niet; dan zien wij dat oog strak gespannen, of hevig en rusteloos zich bewegen, als wilde het alles rondom zich verpletteren. En wij behoeven waarlijk geene lavaters te zijn, om in beide deze gevallen te zien, wat er in de ziel omgaat. Met het oog spreekt men veel krachtiger, dan met woorden; met woorden spreekt men slechts van mond tot oor, maar met het oog spreekt men van ziel tot ziel. Ook is er geene overgroote kunde noodig, om in het oog te zien, hoe de ziel door vrees nedergedrukt, door angst gejaagd, door schrik geschokt, door hoop opgebeurd, door teleurstelling neêrgeslagen, door medelijden bewogen, door droefheid gekweld, door smart gepijnigd wordt. Ook, hoe duidelijk staat valschheid, wangunst, nijd, en vooral
diefachtigheid, menigmalen in het oog geteekend!
Niemand van ons dan, geloof ik, twijfelt aan de gegrondheid der oogenleer, in zoo verre wij dezelve beschouwd hebben. Maar iets anders is het, om uit de

{==138==} {>>pagina-aanduiding<<}
natuurlijke gedaanten der oogen tot de hoedanigheden der ziel te besluiten. Gelaatkundigen evenwel willen zulks. Het resultaat, dat ik daarvan gevonden heb, komt hierop neder. Groote oogen kenmerken den man, die klein van verstand is, en daarbij trotsch. Natuurlijk! want trotschheid gaat met een groot verstand niet gepaard. Kleine en daarbij ronde oogen teekenen eene ziel, die ligtgeloovig en niet zeer spaarzaam is. Oogen, diep in het hoofd, met een' grooten gezigtkring, zijn vensters, achter welke vele bedriegelijke neigingen, vele snoode treken schuilen. Het tegendeel is waar van oogen, die buiten het hoofd uitpuilen; deze kenmerken goedheid met geestigheid. De laatste zoude ik zekerlijk kiezen, indien mij eene keus uit de opgenoemde te doen stond. Maar, M.H., volgens gelaatkundigen bestaat er nog een paar oogen, die boven alle verkieslijk zijn. Het zijn die, welke middelmatig groot en daarbij schoon en glinsterend zich vertoonen. Deze drukken een' krachtvollen geest, een rijp oordeel, eene edelmoedige ziel uit. Zijn dezelve in kleur naar het zwarte hellende, dan wordt vuur en verbeeldingskracht, - blaauw zijnde, zachtheid en genie aangeduid.
Dalen wij van de oogen af tot den neus! Een vrij lange, sterke neus is geen kwaad voorteeken. Schranderheid en moed hebben achter dit in het oog loopend kenmerk hunne zetels. Maar letten wij op het onderscheid tusschen lang en groot: want een te groote neus zou eene zucht tot spotternij te kennen geven. Is nogtans dezelve een Romeinsche, dan is hier genie te vooronderstellen, - ongelukkig evenwel een genie met trotschheid; maar geen wonder, want vele verhevenheden gaan met trotschheid gepaard. Een breede neus is de verkieslijkste, indien het waar zij, dat trouw en stilzwijgendheid deugden zijn van den bezitter. Een neus, die zich spits vertoont, is doorgaans niet aangenaam in gezelschap, dewijl hij eene ziel te kennen geeft, die ook spits is, hoewel niet in gedaante, maar in uitwerkselen; spits en bits in antwoorden en aanmerkingen. Wat den buitengewoon stompen neus betreft; of deze eene stompe ziel kenmerkt, laat ik aan de geleerden ter beslissing over. Men schijnt daarin overeen te stemmen, dat een mensch, wien zulk een neus is ten deel gevallen, niet zwaarmoedig denkt; dat hij in deze wereld meer vreugde dan droefheid weet aan te wijzen. Wat eindelijk de kleur

{==139==} {>>pagina-aanduiding<<}
der neuzen aangaat, geloof ik niet, dat deskundigen daarop eenig peil zullen trekken: ten minste velen willen, dat de roode kleur der neuzen een gevolg is van toevallige omstandigheden!
De orde brengt mede, dat wij verder spreken van mond en lippen. Een groote mond praat gaarne. Vanhier is de spreekwijze: ‘eenen grooten mond hebben,’ in een' eigenlijken en figuurlijken zin, waar. Doch men moet hieruit nog geen ongunstig gevolg afleiden ten aanzien van iemands zedelijk gedrag. Wij zouden den grooten mond, om het weinig beduidende, dat daarvan te zeggen is, wel hebben kunnen voorbijgaan, ware het niet, dat wij hierdoor eenen overgang wilden maken tot de kleine monden, die wij, om het belangrijke, vooral niet voorbij zien mogen; want zij zijn het eigendom van menschen, in wier harten vrede en zachtheid hare stille woningen hebben. - De lippen, indien zij dik zijn, worden voor geen kenmerk van schoonheid des aangezigts gehouden; en wat de schoonheid van den geest betreft, wordt ten dezen aanzien ook juist het allergunstigste getuigenis niet gegeven; men wil, dat de man, met dezelve voorzien, wel een halve, maar geen heele geleerde, veel minder een Hooggeleerde worden kan. Doch met dat al zijn dikke lippen verkieslijker, dan die, welke zeer dun zijn; en wel zoo veel verkieslijker, als zwakheid van verstand beter is, dan listige stilzwijgendheid.
Ja, M.H., het gaat nog verder; wie van ons zoude het gelooven! men kan iemand aan de tanden leeren kennen. Gewisselijk wordt de zaak hier moeijelijker, dewijl men zoo weinig gelegenheid heeft, om deze kenmerken te beschouwen. Het is bij zeer enkele, en dat nog hoogst onaangename gelegenheden, dat men ons de tanden laat zien; en bij die gelegenheden gevoelen wij zeer weinig lust, om uit derzelver beschouwing kundigheden voor onze theorie te verzamelen. - Ik zal u met een woord zeggen, hetgeen ik van de zaak gelezen heb. Kleine, korte tanden staan in eene omgekeerde rede tot verstand, bescheidenheid en beleefdheid, zoodat dezelve in dit opzigt wenschelijk zijn; doch in een ander opzigt zijn zij niet zeer verkieslijk; want ongelukkig is een mensch, met dezen schat begiftigd, niet sterk van ligchaam; heeft geene groote kans, om 50, veel minder 60 jaren te bereiken. Dus korte tanden, een kort leven! Velen zouden dan meer van lange tanden houden;

{==140==} {>>pagina-aanduiding<<}
en ik zou mij gaarne bij hen voegen willen, ware het niet, dat dezelve het eigendom zijn van iemand, die te veel van zinnelijke genoegens houdt, en daarbij eigenzinnig is.
Hetgeen zich verder achter de tanden beweegt, blijft mede niet onopgemerkt. Eene lange tong zult gij misschien voor een teeken van praatzucht houden; en het kan zijn, dat gij u niet bedriegt. ‘Lange tong’ komt voor onder de rubriek: Nietsbeduidendheid. Eene korte tong, daarentegen, kenmerkt den bekwamen man. Dat eene fijne tong naauwkeurige uitspraak doen kan over het meer of min aangename van spijs en drank, daarin stemmen de geleerden met het alledaagsche gevoelen overeen.
Niet vreemd zal het ons voorkomen, dat men uit de stem eene en andere eigenschap der ziel weet af te leiden. Eene diepe stem toont niet veel goeds. Zij komt dikwijls voort uit de keel van eenen toornigen en eigenzinnigen. Van deze evenwel is onderscheiden eene sterke, levendige stem, als het teeken van kracht, moed en vastheid van karakter. Eene zwakke stem is eigen aan zulken man, die vreesachtig is, maar gelukkig in oordeel en in matigheid. Eene stem, die scherp is, brengt dikwijls woorden voort, die ook scherp, en daarbij snoevend en ijdel zijn. Eene ruwe stem teekent een ruw binnenste.
De overweging der stem brengt ons tot de nasporing van het lagchen. Wij allen, M.H., geloof ik, weten hieruit waar te zeggen. De geleerde menschkundige stemt ook in dit artikel met het algemeene gevoelen overeen: dat, namelijk, menschen, die zeer dikwijls alleen, en zonder reden, vooral om hunne eigene woorden en daden, lagchen, de verstandigste niet zijn; - vervolgens, dat zij, die over snakerijen hartelijk moeten medelagchen, eene geschiktheid bezitten tot gezelschappelijk verkeer; dat zij deelnemend, goedhartig en vriendhoudend zijn; - verder, dat een mensch, die over de zedelijke gebreken van anderen spotachtig lacht, daardoor toont, niet veel verstand, niet veel menschenliefde te bezitten, en alzoo niet geschikt te zijn voor den omgang.
Dalen wij al verder af tot de kin en hetgeen aan dezelve zigtbaar is! De man met eene breede kin houdt veel van vrede. Is de kin iets verlengd, dan is de man hartelijk, en bezit een rijp oordeel. Eene zeer lange kin is, hoewel niet in alle, toch in sommige gevallen verkieslijk; want de man

{==141==} {>>pagina-aanduiding<<}
met zulk eene kin is stoutmoedig. Hij durft wat wagen, al moet hij voor zijn vaderland in het strijdperk treden. Zeer vele mannen met lange kinnen prijkten dan ook zekerlijk onder die Russische helden, die tegen het rijk der duisternis zoo roemrijk streden, en van wier onbezweken moed de volle zegepraal op dien trotschen, onbuigzamen, trouweloozen navolger van den Leugenprofeet met welbekroond verlangen werd verwacht. - Eene kin zonder baard zoude den man niet passen, en met reden, want het mannelijk karakter schijnt in den baard te huisvesten. Een zware baard duidt zelfs eene goede inborst aan. Een ligte verraadt meer zwakke neigingen; verraadt iets, hetwelk bij den man niet te huis behoort. - Misschien staan met den baard de wenkbraauwen in verband.
Dat wij nu verder spreken willen over de leer van het voorhoofd, zullen mijne Hoorders misschien niet ordelijk oordeelen. Ik heb dezelve tot hier teruggehouden, omdat zij een afzonderlijk veld van bespiegeling opent, en wel een veld zoo ruim, dat ik huiverig was, het in te treden. - Drie vormen van voorhoofden loopen bij deskundigen in het oog; namelijk achterwaarts oploopende, regtstandige en vooroverhangende. Men houdt het meest van de eerste, dewijl hier achter huisvest eene ziel, die levendig en tot fijne denkbeelden geschikt is. De tweede toont eene ziel, die, hoewel de ziel in den eigenlijken zin geen hoofd heeft, in een' figuurlijken zin gesproken stijfhoofdig is, en te onrustig om veel na te denken; eene ziel, die meer van daden, dan van woorden houdt. De derde houdt achter zich verborgen eene ziel van eene zeer vreemde natuur; te weten, eene ziel zonder geest. - Verder spreekt men van plooijen en knoopen op het voorhoofd. Te veel plooijen en knoopen deugen niet, want dan heeft de ziel, achter hetzelve verborgen, te veel geneigdheid, om zich te plooijen en te knoopen naar voorkomende gelegenheden Geheel geen plooijen en knoopen te zien, is ook niet aangenaam, dewijl dit als een teeken moet worden aangemerkt, dat ook de ziel strak is, en weinig of geen deel neemt aan hetgeen anderen gevoelen, zeggen en doen; dat zij veel houdt van aanmatiging, en niet veel van edelmoedigheid. Een middelmatig getal plooijen en knoopen heeft den voorrang; maar dan komt het er nog op aan, dat men opmerke, hoe die plooijen zich vormen; of zij schuinsch of regt, al of niet parallel,

{==142==} {>>pagina-aanduiding<<}
diep of ondiep, hoog of laag op het voorhoofd staan. Ieder onderscheid, dat hier waargenomen wordt, maakt ook onderscheid in iemands karakter; doch ik ben vergeten, hoe dat alles na te gaan en te berekenen zij.
Nu nog met een woord over het geheele hoofd: want wegens de ooren, die aan hetzelve gehecht zijn, heb ik niets anders te zeggen, dan dat zij niet zeer lang en breed moeten zijn; de reden daarvan zal wel bij u allen bekend wezen. Was Midas zoo dom niet geweest, om, in den muzikalen wedstrijd tusschen Apollo en Pan, als scheidsman, ten faveure des laatstgenoemden uitspraak te doen, Apollo zoude hem tot zijne straf geene ezelsooren hebben aan het hoofd gezet. - Maar ter zake, over het hoofd zelve. Deskundigen redeneren over hetzelve (zoo zouden wij in onze wijsheid misschien zeggen) vrij kluchtig. Zij spreken van ronde hoofden, even als ronde bollen; van langwerpig ronde, en van vierkante: en zeggen, dat de ronde, mits deze redelijk groot zijn, voor de beste gehouden mogen worden; daar de langwerpige, wanneer zij groot zijn, meer ijdelheid te kennen geven. ‘Een vierkant of vierhoekig hoofd’ (ik wil hier de uitdrukking zelve van den schrijver bezigen, dewijl ik de zaak met andere woorden niet zoo eigenaardig weet uit te drukken) ‘is met vierhoekige gezindheden opgevuld:’ dit wil zekerlijk bij tegenstelling zeggen, dat zulk een hoofd geene ronde gezindheden bezit; zoodat een rond hoofd wordt overgesteld tegen een vierhoekig, gelijk een rond man tegen een man met hoeken en verborgenheden.
Nu dan, M.H., hebben wij het hoofd des menschen met ap- en dependentie afgehandeld, zoo als het in ons plan lag; en zullen het ten aanzien van deze theorie hierbij laten blijven. Men redeneert wel verder over 's menschen hals, armen, handen, vingers met den aankleve van die, en zelfs (even alsof de karakters ook dáár hunne zitplaatsen hadden) over de beenen en voeten. Maar daarover besloot ik, niet te zullen spreken; vooral toen ik mij zekere aanmerking van den schrijver ten aanzien der nagels herinnerde. Als ik het wèl onthouden heb, zegt hij, ‘dat de theorie der nagels weinig grond van zekerheid heeft in de natuur; dat, hetgeen dezelve aanwijzen, als toevallig moet worden beschouwd; of dat hunne gedaante reeds van zelve uit de gesteldheid des hoofds voortvloeit; dat het hoofd, voorhoofd, de oogen en neus, gedeeltelijk ook de mond,

{==143==} {>>pagina-aanduiding<<}
de hoofdzaak blijven.’ Ik ben dan zoo vrij geweest, M.H., om deze aanmerking van toepassing te maken op de geheele theorie der armen en beenen. - Ook zouden wij nog kunnen spreken over 's menschen gebaren en houding; over zijne manier van loopen, staan en zitten; over de lengte en dikte zijns ligchaams; over zijne manier van kleeden; zelfs over zijne naamteekening: want niets van dit alles is den opmerkzamen onderzoeker der menschelijke karakters ontsnapt. Maar liever verwijs ik u ten dezen naar hetgeen deskundigen hierover geschreven hebben.
Na dit alles nu gehoord te hebben, vrage niemand mij, wat ik van deze zaken denk. Ik beken, deze theoriën te weinig aan de ondervinding te hebben getoetst, om hier eenige uitspraak te doen; te minder, daar ik mij niet mag verstouten, datgene beslissend te beoordeelen, wat de geleerden, wat een lavater in zijne Physiognomie, of een gall in zijne Craniologie voorgedragen heeft. Voorts verzoek ik, dat niemand van mijne Hoorders iets van het voorgelezene op zichzelven of op anderen met grond en zekerheid toepasse; vooral daar mijn doel alleen was, u voor te dragen, niet hetgeen ik, maar hetgeen anderen onderzocht en geschreven hebben. Daarbij hebben wij te bedenken, dat er geen regel zonder uitzondering bestaat, en dat misschien de uitzonderingen op de regels, over welke wij gesproken hebben, zeer menigvuldig zijn. Vanhier het gevaarlijke van eene stellige oordeelvelling over iemands karakter volgens de opgegevene gronden. De grootste physiognomisten hebben dikwijls in hunne beoordeelingen misgetast. Men mag over deze theoriën bij zichzelven nadenken; maar men wachte zich, zijne opmerkingen ten aanzien van bepaalde personen aan anderen mede te deelen. Ook ik zie nog liever het aangezigt van mijnen medemensch als schoon papier, waarop niets geteekend staat, goed noch kwaad, dan dat mij bij een ieder de misvormige strepen en vlekken in het oog vallen, die onaangenaam zijn niet alleen voor het gezigt, maar vooral onaangenaam voor het menschelijk gevoel. Men zegt wel, dat de opgenoemde kenmerken den aanleg, en niet zoo zeer de handelwijze van den mensch teekenen. En hierdoor kan men de tegenwerpingen, uit de ondervinding ontleend, dan oplossen, of liever ontwijken. Maar indien het waar zij, dat ons ligchaam, vooral ons hoofd, met dien aanleg der ziele geheel in verband staat; dat hetzelve bij de ontwikkeling naar

{==144==} {>>pagina-aanduiding<<}
dien aanleg gevormd wordt: dan begrijp ik niet, hoe de mensch zichzelven overwinnen, zijne verkeerde begeerlijkheden dooden, den ouden mensch uittrekken, den nieuwen mensch aandoen kan, zonder dat, bij zijne verandering van zedelijk karakter, ook zijn hoofd en aangezigt veranderd worden. Met een voorraad van momaangezigten is dit niet te verhelpen; want het aangezigt moet niet achter een bekleedsel verborgen gehouden, maar tot een ander aangezigt worden gevormd, gelijk ook het geheele hoofd. Een wassen neus is hier niet toereikend. Noodig zoude zijn een geheel hoofd van was. Het hoofd kon dan of ronder of langwerpiger, de oogen grooter of kleiner, meer uitpuilende of ingedrukt, de wenkbraauwen en baard zwaarder of ligter, de neus korter of langer, spitser of stomper, hooger gemaakt of afgenomen worden, en zoo verder.
Maar, wat wij van al deze theoriën dan ook gelooven, of niet, er zijn, behalve de opgegevene, nog twee kenmerken, die ons van dienst kunnen zijn in het verkrijgen van menschenkennis; kenmerken, die mij duidelijker en aan minder tegenspraak onderhevig zijn voorgekomen. En over deze kenmerken wil ik nu nog met u spreken.
Ten aanzien van het eerste kenmerk geldt deze regel: ‘Hoort aandachtig naar de woorden, die de man, welken gij beoordeelen wilt, spreekt.’ En ten opzigte van het tweede: ‘Let naauwkeuriglijk op de daden, die hij verrigt.’ Wij zullen deze twee proefmiddelen maar bij elkander nemen in onze beschouwing, om niet in herhalingen te vallen.
Aan de woorden en daden toch kan men den mensch leeren kennen, even als men een' boom kennen leert aan zijne vruchten. ‘Want men plukt geen vijgen van doornen; men snijdt geen druiven van distelen. Zoo brengt ook de goede mensch het goede voort uit den goeden schat zijns harten; en de kwade mensch het kwade uit den kwaden schat zijns harten: want uit den overvloed des harten spreekt de mond.’ Willen wij nu den mensch naar zijne woorden en daden beoordeelen, dan moeten wij hem minder in de gezelschappen, en vooral minder in groote, luisterrijke gezelschappen; dan wel in den dagelijkschen, huiselijken omgang gadeslaan. In de gezelschappen is men doorgaans veinzend. Men zegt en doet daar zoo veel, dat met het hart in weinig aanraking staat, ja in tweestrijd is. Maar is men in zijne dagelijksche kleederen, zoodat men het beste pak niet aange-
{==145==} {>>pagina-aanduiding<<}
trokken heeft; is men in zijne gewone werkzaamheden en omgang, - dan is ook de ziel in hare dagelijksche, gewone gesteldheid en werkkring; dan werkt zij minder gekunsteld, meer natuurlijk. En dan bedoel ik hier niet bijzonder iemands woorden en daden in zaken van veel belang, maar vooral in zaken van mindere aangelegenheid. In gewigtiger zaken zijn de menschen op hetgeen zij zeggen en doen zullen doorgaans meer bedacht; maar in minbeduidende aangelegenheden brengen hunne woorden en daden de ziel zonder omwegen aan den dag. Het zijn dan vooral deze zaken, die aan deskundigen rijke stof tot nadenken verschaffen. Ook hebben wij niet alleen te letten op de woorden en daden zelve, maar ook op den toon van spreken, op de wijze van handelen. En zoo moet iemand al een geheele vreemdeling zijn in de karakterkunde, indien hij uit dat alles niet een en ander zeer waarschijnlijk gevolg zal kunnen afleiden. Bij voorbeeld, (want wij kunnen over alle soorten van karakters niet spreken; wij zullen het getal van voorbeelden tot drie bepalen) wilt
gij weten, of de man weldadig is jegens behoeftigen, spreekt met hem niet zoo zeer over armoede, want dan zal hij ligtelijk medelijdende gevoelens uiten; maar spreekt van dadelijke hulp te betoonen: dan zult gij den eenen gereed vinden, niet alleen in zijne woorden, maar ook in zijnen toon van spreken, ook in zijne geheele houding; zijn ligchaam zal vooruitkomen, als wilde hij op dat oogenblik de hulp bewijzen: terwijl de ander wel liefderijke woorden spreekt, doch op eenen langzamen toon, en wel zijn ligchaam in beweging brengt, maar niet om het te doen vooruitkomen, - neen, om het terug te trekken, even alsof hij zich achter iets verschuilen wilde. In dit geval kunt gij besluiten, dat zijne medelijdende woorden hunnen grondslag niet in het hart, maar in het hoofd hebben. De spreekwijze: ‘het hart ligt hem op de tong,’ zou, van zulk een mensch gebezigd, eene openlijke spotternij zijn, dewijl bij hem het hart, in plaats van op de tong te liggen, zoo diep in het ligchaam is weggekropen, dat het bijna niet te vinden is. Daarbij zal zulk een mensch, zoodra hij bemerkt, dat men geen vertrouwen in zijne uitdrukkingen stelt, zekere gebaren te hulp nemen, om klem bij te zetten aan zijne woorden; maar ongelukkig zullen die gebaren al even zoo, en nog meer, in het oog loopen, en doen zien, dat zij met het hart in een tweegevecht zijn. Oppert gij de bedenking,

{==146==} {>>pagina-aanduiding<<}
of de behoeftige de hulp, die men hem bewijzen wil, waardig is; zoo zal de weldadige man ten voordeele, maar de gierigaard ten nadeele adviséren.
Verder zult gij den hoogmoedigen, den verwaanden zeer gemakkelijk leeren kennen aan de hoogdravende uitdrukkingen, die hij ten aanzien van zichzelven bezigt; aan den lof, dien hij zich toezwaait; aan de openbaarmaking van zijne gcheime loffelijke daden. Maar dan zijn er onder die hoogschatters van zichzelven nog anderen, (en op dezen moeten wij elkander bijzonder oplettend maken) die namelijk niet hoog., maar laag van zichzelven spreken, met oogmerk om ons daardoor te dringen, dat wij hunne talenten in een des te schitterender licht zullen stellen, dewijl zij wel gevoelen, dat onze woorden meer afdoen dan hunne eigene, en dikwijls ondervonden hebben, dat hunne hoogdravende uitdrukkingen bespot worden. Spreekt iemand nederig van zichzelven, zoo moogt gij hem vertrouwen; maar verlaagt hij zich diep beneden de eer, die hem toekomt, dan kunt gij hem van verwaandheid verdenken. Gelooft het dus niet, dat hij, die laag van zichzelven spreekt, ook laag van zichzelven denkt. Gij kunt het doorgaans aan zijnen toon van spreken wel hooren, of zijne woorden in overeenstemming zijn met zijn hart. De waarlijk nederige man zal noch hoogmoedig noch laag van zichzelven spreken; zal den lof, die hem naar verdiensten gegeven wordt, bescheiden aannemen; maar zal met minachting zich verwijderen van den valschen vleijer. Het gaat met de woorden, als met de kleederen. Er schuilt onder dat eenvoudig kleed dikwijls zoo veel trots; doch het aapje kan niet verborgen blijven; het komt zoo menigmalen uit de mouw. Een zeer eenvoudig middel, waardoor gij ongetwijfeld iets zult te weten komen, is, dat gij den verdachtgehoudenen persoon tegenover eenen spiegel zoekt geplaatst te krijgen. Is de man nu niet verwaandelijk met zichzelven ingenomen, dan mag hij nu en dan zijn oog op het voorwerp, waar tegenover hij zit, laten vallen; hij ziet naar hetzelve met onverschilligheid; of wanneer hij zijn oog daarop vestigt, dan is het om het glas en de lijst te
beschouwen, somwijlen te bewonderen. Maar bezit de persoon te veel trotsche eigenliefde, dan ziet hij niet naar den spiegel in zijn geheel, maar vestigt het oog alleen op dat punt, waar zijne eigene beeldtenis zich aan hem vertoont. Hij ziet derhalve geen spiegel; hij ziet alleen zichzelven, en be-
{==147==} {>>pagina-aanduiding<<}
schouwt zich met eene zelfvoldoening en bewondering, die gij hem op het aangezigt duidelijk lezen kunt.
De moeijelijkste personen, om te doorgronden, zijn veinsaards. En over dezen wilde ik ten laatste spreken. Alle menschen, heb ik wel eens hooren zeggen, zijn veinsaards; alle menschen pogen zoo menigmalen hunne zwakke zijden te verbergen, en hunne goede te doen vooruitkomen. Maar in dezen algemeenen zin neem ik thans het woord niet. Ik bedoel hier dezulken, die in de kunst van veinzen gestudeerd hebben, die in dezelve gepromoveerd zijn, die den graad van meester in de kunst verkregen hebben. Gelijk het in 't algemeen niet gemakkelijk is, om met meesters, het zij in vrije of niet vrije kunsten, te doen te hebben; zoo is dit vooral waar in het geval, waarop wij het oog hebben. Maar, hoe moeijelijk het onderzoek der zulken dan ook moge zijn, de zaak is evenwel niet onmogelijk. Het gaat hier, als met alle andere zaken; men moet de kunst van onderzoeken maar verstaan; men moet er ook een' zekeren meesterlijken graad in verkregen hebben. De geheele zaak zou zeer gemakkelijk zijn, indien dezulken, daar zij toch meesters in hunne kunst zijn, zeker bepalend kenmerk daarvan voor of achter hunne naamteekening plaatsten; maar dit nu de gewoonte niet zijnde, moet er naar andere kenmerken van het meesterschap gezocht worden. De Gelaatkunde van lavater moge hier vrij duidelijke trekken aan de hand geven; ook kan het zijn, dat de Schedelleer van gall ons hier van dienst zij, - ik geloof, dat het middel, voor allen, die wij onderzoeken willen, aangeprezen, ook hier zijne dienst bewijzen moet. Hebt gij dan met iemand te doen, dien gij als meester in de veinskunst beschouwt, en hoort gij hem b.v. van zijne godsdienstigheid spreken, zoo moet gij, niet op hetzelfde oogenblik, dat hij juist bezig is zijne kunst uit te oefenen, maar op een' anderen tijd, dat gij u met hem over eene geheel verschillende zaak onderhoudt, op eene eenvoudige wijze navorschen, of hem zijne voorgegevene liefde tot de godsdienst in het hoofd of in het
hart zat. Ontdekt gij het eerste, dan zijt gij op het spoor, en zult verder komen, indien gij u de moeite geven wilt van hetgeen in de maatschappij wegens hem uitlekt te verzamelen, en er eene proef op te nemen; even gelijk de scheikundigen doen, wanneer zij b.v. onderzoeken willen, met hoeveel loodstof eenig water bezwangerd is; met dit onderscheid evenwel, dat gij, in

{==148==} {>>pagina-aanduiding<<}
plaats van het daartoe voor te schrijvene reagens, een ander proefmiddel gebruikt. om het schadelijke van het nuttige te onderscheiden Moeijelijk is het, de bestanddeelen van dit proefmiddel op te geven, dewijl het nemen en vermengen van dezelve gewijzigd moet worden naar den zeer verschillenden aard der op te sporene onzuiverheden. Het voornaamste bestanddeel evenwel, en waarvan men vooral niet te weinig nemen moet, is spiritus observationis. Door dit proefmiddel dan zult gij spoedig ontdekken, uit hoeveel greinen godsdienstigheid en hoeveel oncen Farizeesch vergift het verdacht gehoudene bestaat. En zulk eene chemische proef kunt gij verder nemen op alle compositiën, die u van tijd tot tijd voorkomen, en die gij op het eerste gezigt af niet beoordeelen kunt.
Deze in de tweede plaats beschouwde middelen dan, M.H., heb ik u willen aanprijzen, om uwe karakterkunde te vermeerderen; niet omdat ik meen, dat door deze middelen uwe menschenkennis volkomen zal worden. Onze kennis in 't algemeen op deze wereld is onvolmaakt; en het zal wel waar zijn, dat de mensch in dit leven nimmer tot volmaaktheid in kennis geraken zal. Volmaakte kennis is alleen dáár te verwachten, waar alles, wat hier verborgen is, zal worden aan het licht gebragt; waar alle beraadslagingen der menschen voor een ieder zullen worden ten toon gesteld. Één is er, die, zoo lang wij hier leven, alle onze woorden hoort en volkomen verstaat; één, die alle onze daden ziet en onfeilbaar kent; één Wezen, (en waarom zou ik hier zijnen naam verzwijgen?) GOD, die tot de diepste schuilhoeken van ons binnenste met zijn alziend oog doordringt; voor wien zelfs de kleinste hartenplooi niet verborgen kan zijn. Doch wij menschen kunnen het door opmerking in deze kennis wel zoo verre brengen, dat het hart, hoewel lang niet in alle deszelfs plooijen, toch eenigermate voor ons zigtbaar wordt. Maken wij dan van het voorgedragene een verstandig gebruik! Zijn wij op onze hoede, dat wij niet misleid worden, om vastelijk af te gaan op iets, dat wij slechts ter loops bij onzen medemensch hebben opgemerkt! Zoo zullen wij ons, aan den eenen kant, niet ligtelijk laten medeslepen door menschen, die ons bij de eerste ontmoeting aangenaam zijn, maar naderhand, helaas! ons eene diepte van jammeren openen, in welke wij ongelukkiglijk nederstorten. En, aan de andere zijde, zullen wij ons niet ter-
{==149==} {>>pagina-aanduiding<<}
stond op eene versmadende wijze verwijderen van hen, die in de eerste oogenblikken van onzen smaak niet schijnen te zijn; terwijl wij dikwijls naderhand in hen aantreffen menschen, wier verstand en hart in overeenstemming zijn met het onze. Zoo doende, zullen wij voorzeker ons de zamenleving aangenaam en nuttig maken, den
grond leggen voor elkanders wezenlijk en duurzaam geluk, en alzoo meer en meer beantwoorden aan het heilrijke doel onzer loffelijke Maatschappij Tot Nut van 't Algemeen.

Uit Beijeren.

Onder dit opschrift lezen wij in een Duitsch tijdschrift:
‘Gedurig komt het bij ons meer aan den dag, dat wij met verhaaste schreden naar de middeleeuwen moeten wederkeeren, toen alleen de fraaije kunsten bloeiden, terwijl de menschelijke rede in diepe sluimering lag. Reeds bezitten wij eene menigte bedelkloosters; thans ligt de opwekking der Benedictijnen aan de beurt. Althans zou één (klooster) in den Beneden-Donau-kreits daartoe werkzaam zijn. Herstelling der Jezuiten is bij ons niet noodig, daar zij nooit ondergegaan zijn, maar slechts in stilte voortleefden. Uit het onlangs in 't licht verschenen nieuwe Plan voor de Latijnsche Scholen en Gymnasiën ziet men derzelver voortdurende werkzaamheid. Hetzelve rust op hunne grondstelling, dat de hoogere scholen van de lagere moeten afgescheiden worden. Oefening van het geheugen is tot hoofdzaak gemaakt. Aan mensch- en natuurkunde wordt niet gedacht: want de eerste leidt tot zelfkennis en bezonnenheid, en de andere doodt allen zin voor bijgeloof, dezen grondslag van het geestelijk despotismus. Hetgeen het geheel de kroon opzet, is, dat de, gelijk men weet, in de middeleeuwen heerschende, wijsgeerte van aristoteles bij ons algemeen ingevoerd wordt.
Als een onfeilbaar teeken des tijds is de terugkeering der geestelijke Blij-, Treur- en Tooneelspelen te beschouwen. En opdat gij u niet verbeeldt, dat het scherts is, zoo schrijf ik voor u de aankondiging daarvan af uit onzen Beijerschen Landbode, een sterk gelezen tijdschrift, dat te Munchen uitkomt. Aldaar leest gij, No. 61: “Met Allerhoogst en Genadigst Verlof, zal door de gemeente

{==150==} {>>pagina-aanduiding<<}
Thaining, bij Landsberg, (het laatste is de beruchte plaats, waar de, tot uitroeijing der ketters, naar Beijeren geroepene Jezuiten hun Collegie en hoofdzetel hadden) op den 8, 12, 28 en 29sten Junij, en daarna op den 5, 15, 19 en 26 Julij dezes jaars, in het open veld, op een overdekt tooneel: Het groote verzoeningsoffer op golgotha, of de geschiedenis des lijdens en stervens van jezus, volgens de vier evangelisten, met figuurlijke vertooningen (bildliche Vorstellungen) uit het Oude Verbond, tot overweging en stichting (?) worden ten tooneele gevoerd. Het begin is telkenreize ten acht ure des morgens; van elf tot twaalf des middags houdt men rust. De muzijk is van den Heer Componist leibl te Munchen. Thain, 15 Mei 1829.”’
‘Desgelijks beginnen vele Katholijke geestelijken de menschen, in het openbaar, door daden van het ruwste bijgeloof te misleiden en aan hunne baatzucht dienstbaar te maken. Een derzelven, in mijne nabuurschap, heeft onlangs twee zieke paarden en twee zeugen gebenediceerd (de benedictie gegeven), en voor de herstelling van eerstgenoemden zelfs eene mis gelezen. Doch deze waren op geenerlei wijze te behouden, en van de laatsten werd maar één genezen. Ook met de herstelling van bezetenen laat hij zich in. Zelfs heeft hem een naburig, zeer eenvoudig Protestantsch landman duizend fl. geboden, zoo hij den Duivel van zijne met herhaalde vlagen van krankzinnigheid bezochte vrouw wilde uitdrijven. Men onderhandelt nog over de zaak, en het gevolg blijft dus te wachten.’

Wenken, uit den mond der onnoozelheid, voor drijvers van de doodstraf.

Welk eene beweging! wat toevloed van volk! Waar gaat deze menigte henen? vanwaar deze herhaalde levendige uitroepingen? Alle aangezigten zijn als opgeloken; alle blikken vol verwachting. Ongetwijfeld is er eenig feest op handen, of worden er toebereidsels gemaakt tot volksvermakelijkheden. Hoe veelvermogend is toch het aanloksel des vermaaks! De winter heeft geen ijs, de armoede geene behoeften meer, zoodra de roepstem tot vrolijkheid zich doet hooren. Wat zijn die menschen gelukkig!.... God! wat klank treft daar mijne ooren? De doodklok luidt.....

{==151==} {>>pagina-aanduiding<<}
't Is, alsof ik, te midden van die sombere toonen, een slagtmes hoor slijpen!.... Ja, ach ja! heden wordt er doodregt gedaan, en elk haast zich, om dit ijselijk Drama te zien spelen; elk haast zich, om den doodstrijd van zijnen natuurgenoot te genieten!.... En gij, barbaarsche vader! ook gij wilt uwen zoon derwaarts geleiden? Hij telt, naar 't schijnt, naauwelijks acht jaren....
Dus met mijzelven sprekende, trad ik naast den vader en het kind voort, en werd alzoo oorgetuige van hun gesprek. ‘Ik zal dus pleizier hebben; niet waar, vader?’ zeide het onschuldige knaapje. (Ach ja, kind! dacht ik schier overluid, terwijl de vader zweeg; gij zult u regt vermaken; gij zult bloed en stuiptrekkende ledematen aanschouwen!) ‘Maar, vader! de goede God heeft evenwel verboden, iemand te dooden.’ - ‘De wet beveelt zulks, kind, in sommige gevallen.’ - ‘Is de wet dan magtiger, dan de goede God?’ - ‘Neen; maar men moet ook haar gehoorzamen.’ - ‘Wie heeft de wet gemaakt, vader?’ - ‘De menschen, mijn kind!’ - ‘Wel, dan zijn zij immers den goeden God ongehoorzaam.’ - ‘Ik zal u dat op een' anderen tijd wel eens uitleggen.’ - Het kind schudde het hoofd, en vervolgde: ‘Maar, vader, gaat het dan in de wereld even als op school, waar men hun, die fouten maken, straf oplegt?’ - ‘Juist, mijn kind!’ - ‘Waarom?’ - ‘Om anderen tot exempel te verstrekken.’ - ‘Heeft men reeds meer iemand ter dood gebragt?’ - ‘Wel zeker!’ - ‘En heeft dit dan anderen niet tot exempel verstrekt?’ - ‘Ja, gewis; het heeft de vermenigvuldiging der misdaden belet.’ - ‘Zijn er ook landen, vader, waar men de menschen niet ter dood brengt?’ - ‘Eenige.’ - ‘De menschen moeten daar dan wel boos zijn!’ - ‘Niet boozer, dan hier.’ - ‘Wel, dan dient het immers nergens toe, menschen ter dood te brengen.’ - ‘Zwijg, kleine babbelaar!’ - Het kind zweeg voor eenige oogenblikken, en begon toen weder: ‘Zeg eens, vader; gij kent immers Karel Dijkman wel?’ - ‘Ja.’ - ‘Wel, die heeft gisteren slaag gehad; en 't was toch een ander geweest, die kwaad gedaan
had.’ - ‘Dan heeft zeker de meester hem vergiffenis geschonken?’ - ‘Ja wel, nadat hij hem eerst braaf geranseld had! Zeg eens, vaderlief, heeft de wet ook wel eens abuis?’ - ‘Ongelukkigerwijze, mijn kind, zijn wel eens onschuldigen veroor-
{==152==} {>>pagina-aanduiding<<}
deeld.’ - ‘Men heeft het hun dan ook zeker vergeven, even als meester?’.... ‘Rep u wat, jongen; wij komen anders te laat.’ - ‘Maar, vader, als men een' mensch heeft doen sterven, en men heeft abuis gehad, geeft men hem dan het leven weder?’ - ‘Ach neen, kind! dat is niet mogelijk.’ - ‘Maar, waarom dan.... Och, zie eens, vader; mijne vingers zijn bevroren.... Wat moet die arme man niet koud zijn!’
Dit woord der onnoozelheid deed mij als van schrik verstijven. 't Was mij, alsof er een lijk voor mijne voeten lag! - En deze ontzaggelijke menigte mannen, vrouwen en kinderen, die de strengheid der felste vorst braveren, om het hoofd eens menschen, rookende van het versch vergoten bloed, te zien scheiden van den tronk!.... Ligt er dan niets afgrijselijks voor hen opgesloten in het woord vernietiging?.... Hoe! wij hebben geene tranen voor zulk een ontzettend schouwspel, en wij schreijen bij het verhaal van eene ligte ramp; ja, wij smelten weg van deernis in den schouwburg, bij het vertoonen van verdichte ellende!.... Week als was bij het verhaal van ingebeelden jammer, harder dan steen bij het aanschouwen van wezenlijke ijselijkheden, - wie doorgrondt het gedichtsel van 's menschen hart?

Bij het, zeer onlangs, te Parijs, ter dood brengen van de drie boosdoeners, chandelet, guérin en bardon, (de eerste van welke al zingend en dansend zijne straf onderging!) drong eene jonge, aardige vrouw, met roode wangen en blond, gekruld haar, door de menigte, om het werktuig des doods van nabij te beschouwen. ‘Dat doet smart,’ zeide een jong meisje, dat haar verzelde, tot haar; ‘gaan wij!’ - ‘Neen,’ hernam de schoone blonde, met een glimlachje; ‘het mes zal van daag spek hakken!’....
Eenige schreden verder stond een man uit het gemeen op zijne teenen, een jong kind op de schouders dragende. Hij zelf kon niet zien; maar hij had aan zijn zoontje de zorg opgedragen, om hem de bijzonderheden der strafvoltrekking mede te deelen. ‘Kunt gij wel zien?’ zeide hij tot zijn kind: ‘Zijn zij er al?’ - ‘Ja, vader! daar zijn zij.... Ik zie overheerlijk! Daar draagt men hem naar boven.... Hij verroert zich niet.... Men sjouwt hem.... Hij is

{==153==} {>>pagina-aanduiding<<}
dood.’ - ‘Wel neen, jongen! hij is bang.’ - ‘Vader! guillotineert men ook dooden?’ - ‘Ja, zeker! om het voorbeeld. Maar, let wel op!’ - ‘'t Is gedaan, vader!’ - ‘Let op! 't Zal weér beginnen.’ - ‘Het groote mes is geheel rood, vader! Daar komt er nog een. Hij heeft een kaal hoofd. Alweêr afgedaan. Dat gaat gaauw!’ - ‘Let verder! Ziet gij den derden?’ - ‘Ja, vader!... 't Is over.’ - De vader, met eene Stoïsche onverschilligheid: ‘Nu gaan wij soep eten.’




Zonderling gebruik in servië en het hedendaagsche Griekenland.

(ranke, Die Serbische Revolution. 1829; verg. met gerhard's Wila. 1828.)

Bij aanhoudende droogte wordt, in Servië, een meisje, ongekleed, met gras, kruiden en bloemen zoodanig omwikkeld, dat men zelfs van haar gelaat bijkans niets ontwaart. Zij vertoont alzoo eene soort van wandelende weide, en gaat van huis tot huis rond; zij heet de Dodole. Zinnebeeldig gelaat zich elke huisvrouw, alsof zij een' emmer waters over haar uitstort. Hare medgezellinnen zingen een gebed om regen; en men houdt het algemeen daarvoor, dat zulk een lied de wolken haren togt doet verhaasten, en, om hetzelve, de druif en het graan zal bevochtigen.
Ook in Griekenland vindt men hetzelfde gebruik. Wanneer het tijdens de zaaijing in geene 14 of 20 dagen geregend heeft, verzamelen zich de dorpelingen, of ook der steden, en doen, onder voorgang des priesters en het ronddragen van gewijde beelden, eenen plegtigen omgang, terwijl zij God om regen smeeken en de priester de kerkgebeden leest. Somwijlen ook komen, in dorpen of steden, de kinderen van 7 tot 12 jaar bijeen; een knaapje of meisje van 8 à 10 jaar wordt dan uit hun midden gekozen, hetwelk daarop door de anderen naakt uitgekleed, en met kruiden en bloemen van het hoofd tot de voeten bedekt en opgesierd wordt. Zulk een kind noemt men Purpurina. Met hetzelve aan hun hoofd, gaan zij na in de huizen, terwijl zij een liedje, de bede om regen bevattende, zingen; en elke huisvader of moeder giet over het hoofd der Purpurina een kroes waters uit, ten zin-
{==154==} {>>pagina-aanduiding<<}
nebeeld, dat het God behage, zijnen regen te zenden. Ziehier eene, schoon gebrekkige, vertaling van gezegde lied:

Daar gaat het Regenmeisje rond. 
Wij smeeken God met hart en mond: 
Ach, goede God! zend regen neêr, 
Een' milden, zachten regen weêr, 
Die wassen en die bloeijen doe, 
(En allen zijn wij blij te moê) 
Wat op den akker, rijk bevracht, 
In tuin of weide uw' zegen wacht! 
Vul ook de drooge beek met nat, 
En vloeij' de druif in kuip en vat! 
Maak onze schoven vol en rijk; 
Dat in den oogst uw gunst ons blijk'! 





Overgang van Hendrik IV, van Frankrijk, van de hervormde tot de katholijke kerk. Uit Sully's Gedenkschriften. Door den Predikant Schlosser, te Grosz-Zschocher.

Voorberigt.

Onder de bronnen der geschiedenis van den overgang van hendrik IV tot de Katholijke kerk worden de Gedenkschriften van sully doorgaans bovenaan gesteld. Daar nu dit boek onder de zeldzamen behoort, zal het menigen vriend van boekenkennis, die het niet bij eigene aanschouwing kent, niet onaangenaam zijn, hier iets naders daarvan te lezen. Deszelfs volledige titel is: Mémoires ou oeconomies (verordeningen) royales d'estat, domestiques, politiques et militaires, de henry le grand, par maximilien de bethune, Duc de Sully. Doch deze Gedenkschriften zijn geenszins door sully zelven, in dien vorm, in welken wij die bezitten, vervaardigd en uitgegeven, maar door vier mannen, welke hij in verschillende staatzaken gebruikt had, en die naderhand, men weet niet hoe, tot vijf werden. In den brief van opdragt zeggen de vervaardigers aan sully: ‘Daar uwe Hoogheid ons vier, die Gij wel kent, bevolen heeft, zekere Gedenkschriften naauwkeurig na te gaan, en te beproeven, dezelve in den vorm eens eenvoudigen dagboeks

{==155==} {>>pagina-aanduiding<<}
van uwen geheelen levensloop, uwe daden en handelingen, goede en kwade ontmoetingen, sedert uw twaalfde jaar, toen uw heer vader U den zaligen Koning overgaf, tot op des laatsten beklagenswaardigen dood, te gieten, en verkorte uittreksels daaruit te maken; zoo hebben wij ons van dezen last, naar beste vermogen, gekweten.’ - Uit dezen oorsprong laat zich dan ten deele de ongepaste houding des boeks verklaren: want de vervaardigers vertellen, dien ten gevolge, aan sully, wat hemzelven bejegend is. Zoo luidt het gestadig: ‘Gij zeidet, Gij antwoordet, Gij deedt,’ in plaats van in den derden persoon van hem te spreken. Doch teffens berust op deze wijze van ontstaan de geloofwaardigheid des boeks, en deszelfs voorregt, om de meest geheime gesprekken en onderhandelingen tusschen hendrik en zijnen getrouwen dienaar te behelzen, door dezen onvermoeiden arbeider opgeteekend en verzameld.

(Het vervolg hierna.)

Verklaring van den bisschop van Amiens.

Terwijl de onpartijdigheid ons gebiedt, deze verklaring des Bisschops van Amiens, (welke echter door den Bisschop op geenerlei wijze gestaafd wordt) aan den Corsaire gerigt, onzen Lezeren mede te deelen (*), voegen wij daarnevens het luimig, maar stout antwoord op dezelve, alsmede het voorafgaande, in het genoemde blad.
‘Niet gewoon in ons blad gewijde brokstukken van Bisschoppelijk proza mede te deelen, is het inderdaad voor ons een fortuintje, onzen Lezeren een staal van den briefstijl van Monseigneur den Bisschop van Amiens te mogen aanbieden. Hebben wij onlangs de milddadigheid van Monseigneur van Avignon met innig genoegen vermeld, met levendige voldoening plaatsen wij thans de vrome logenstraffing van dien van Amiens, wiens herderlijke ingewanden zijn bewogen geworden, dus luidende:

{==156==} {>>pagina-aanduiding<<}

“Aan den Redacteur-en-chef van den Corsaire.

Mijnheer! - Ik verneem, dat gij in uw dagblad eene daadzaak (un fait), mij betreffende, hebt opgenomen (*). Dezelve is valsch, Mijnheer, zoo wel als de omstandigheden, welke dezelve vergezellen. Niemand is, noch aan de deur van mijn huis, noch daar binnen, van honger gestorven. Niets, volstrekt niets, heeft tot dit lasterend verhaal aanleiding kunnen geven. Ik noodig u uit, volgens den zin van art. 11 der wet van 25 Maart 1822, mijne tegenverklaring in uw eerstkomend nommer te plaatsen. - Ontvang, Mijnheer, de verzekering mijner volmaakte achting.

† J.P., Bisschop van Amiens.”

Deze brief verzekert, dat niemand van honger gestorven is aan de deur van het huis van Monseigneur, noch daar binnen. Wij wenschen alle de commensalen van het hôtel geluk; het bewijst, dat men bij den Bisschop van Amiens (eene stad, waar men goede sier maakt en lekkere pastijtjes bakt) eene treffelijke ordinaris en eene ruime keuken houdt. Nog eens, wij wenschen daarmede den commensalen des Bisdoms geluk! Intusschen willen wij Monseigneur doen opmerken, dat het woord lasterend een weinig hard is, en niet zeer gepast voor eene kerkelijke pen; het heeft ons dit vers van den Lutrin in het geheugen herroepen:

“Tant de fiel entre-t-il dans l'âme des dévots?” (“Kan zoo veel gal de ziel der vromen binnensluipen?”)

Monseigneur had niet noodig, zich te beroepen op art. 11 der wet van 25 Maart 1822; zijne verklaring ware zonder dit opgenomen; nimmer zullen wij eene zoo hooge correspondentie van de hand wijzen. Daarenboven ligt er iets pikants in, in den Corsaire dit klein Mandement, met een aardig herderlijk kruisje onderteekend, te lezen. - Voor het overige, toen wij deze Missive met het merk van den post van Amiens ontvingen, riepen wij, met blijdschap des harten, uit: “Monseigneur bevindt zich in zijne residentie!” Mogten de armen van zijn Bisdom de weldaden zijner tegenwoordigheid smaken!’


{==157==} {>>pagina-aanduiding<<}

Fido en Bianco.

Dit zijn twee wijfjes-honden. In tegenwoordigheid van den Koning van Napels, van den Groothertog van Toseane, en nu laatstelijk, te Parijs, (27 Januarij 1830) in die van de Hertogin van berry, hebben zij hunne kunsten vertoond. De eene telt vijf, de andere nog geen twee jaren. Fido is wit, met zwarte ooren; bianco desgelijks wit, met twee kleine zwarte vlekken op het kruis. Bianco heeft al het levendige, aardige en grappige van een' jongen scholier; fido al de deftigheid van een oud geleerde. Bianco zal het misschien verder brengen dan fido; tot dusverre is deze de bekwaamste, gelijk hij ook de oudste is. Bianco heeft evenzeer behaagd door zijne bevalligheid als door zijn vernuft; fido heeft verbaasd door zijne bekwaamheden en geheugen zoo wel, als de verscheidenheid zijner verkregene kennis. Fido verstaat en schrijft zes talen; Fransch, Italiaansch, Engelsch, Hoogduitsch, Latijn en nieuw Grieksch. (Menig Minister van Buitenlandsche Zaken, door zijnen post verpligt, met de geheele wereld te corresponderen; zou hij zich kunnen beroemen, er zoo vele te verstaan?) Men vroeg aan fido: ‘Hoe heet Rome in het Italiaansch?’ Hij schreef: Roma. Men zeide tot hem: ‘Schrijf in het Engelsch het woord, dat in het Fransch heet: mouchoir.’ Hij schreef: andkerchief. Bianco werd gehaald, zag het kwalijk gespelde woord, door zijnen kameraad getrokken, zette er eene h voor, en verwijderde zich springende en
keffende, zich verblijdende, naar 't scheen, als een scholier, die zijnen meester eene vlieg heeft afgevangen. Eene tabel in zes kolommen werd nu aan de toeschouwers rondgedeeld, vijftig genommerde woorden in zes talen bevattende. Men vroeg aan fido: ‘Hoe heet in 't Fransch het woord, genommerd 38?’ Hij schreef: Venus. ‘Hoe heet in 't Italiaansch nommer 20?’ Hij schreef: Dio. Somtijds gebeurde het, dat het aan fido voorgestelde woord dubbele letters had. Naardien men hem slechts één alphabet, en geene letterzetters-kas heeft gegeven, is hij verpligt, het teeken, dat hem ontbreekt, te vragen; hij kiest het uit het reeds zaamgestelde gedeelte, en wijst het aan zijnen meester, die het hem geeft. Zoo men hem wil misleiden, hij ontdekt het terstond, neemt de aangebodene letter niet aan, en vraagt andermaal die, welke hij noodig heeft. Hij kan

{==158==} {>>pagina-aanduiding<<}
optellen, aftrekken, vermenigvuldigen, deelen. In het optellen is hij schier even ervaren, als een kassier van de Thesaurie; in eene seconde ziet hij de cijfers, welke hij moet optellen, voegt ze zamen, en schrijft er de som onder. Men zegt den hond een getal, welk ook, voor, en hij schrijft het, zonder te aarzelen; men vroeg 1099, (eene keukenmeid, die niet voor 't minst zes maanden de leerwijze van jacotot bestudeerd had, zou het hem niet nadoen) en hij schreef het onverwijld. Fido en bianco spelen kaart, en zij kennen het spel zoo wèl, dat zij geene fouten begaan; zij letten op de trekken van partij; zij vragen of weigeren de kaart, met eene verwonderlijke schranderheid. - Heeft de Heer kessels het eerekruis ontvangen voor het opvisschen van een' dooden walvisch; verdient dan de Heer farima, die fido en bianco heeft onderwezen, het grootkruis niet? En de Heer martin, den Magnetiseur van wilde dieren? Leeuwen temmen, honden tot taalkenners en wiskundigen vormen, is dat niet duizendmaal meer, dan eenen walvisch laten opzetten, dien men niet eens zelf geharpoeneerd heeft?

De Londensche tabaksdoos.

Aardig is de toepassing, welke, in eenige koffijhuizen te Londen, tot spijt dier tabakrookers, die gaarne eene pijp om niet stoppen, van de werktuigkunde wordt gemaakt op de tabaksdoozen of bossen. In Engeland wordt meerendeels alleen door vreemdelingen, soldaten, matrozen en de geringere klassen gerookt, en dus juist niet in de voornaamste koffijhuizen, maar slechts in de mindere, alwaar dan, tot derzulken gerijf, nog bijzondere smokingrooms, of rookvertrekken, voorhanden zijn. Maar de Engelschman is niet gewoon, pijp en tabak bij zich te dragen, gelijk de Hollander zijne tabaksdoos, de Duitscher den geheelen toestel, en de Hindoo zijne beteldoos medevoert. De (Hollandsche) aarden pijp krijgt men van den waard; maar de tabak staat op de tafel in eene geslotene blikken bos. Voor eerstgenoemden was het weleer even omslagtig als onzeker, het bedrag van elke gestopte pijp (een penny, d.i. 5 centen Holl.) van elken rooker te innen. Maar zie! daar viel een werktuigkundig Genie onder de koffijhuishouders op een hulpmiddel, dat weldra navolgers

{==159==} {>>pagina-aanduiding<<}
vond. Thans is er, midden in het vertrek, eene tabaksdoos geplaatst, welke eene bijzondere afdeeling, met eene opening daarin, heeft, gelijk eene armenbos, waar juist een penny doorgaat. Van binnen, tegen de opening, is een hefboompje, welks ander eind met den grendel, die het deksel der doos sluit, in verband staat, en zóó ingerigt, dat alleen het gewigt van een penny, en geen ligter, dezelve doet opengaan. Wil men nu zijne pijp stoppen, dan werpt men er een penny in, het deksel springt open, en men heeft, wat men verlangt. Doch meent iemand zulks met een halve penny te klaren, zoo wordt het bedrog terstond gestraft; de doos blijft, daar het gewigt voor den hefboom te ligt is, onverbiddelijk gesloten, en hij moet nog een heele penny offeren; want een tweede halve opent haar zoo min als een derde, wijl het geldstuk niet op den hefboom liggen blijft. Het egoïsmus des Engelschmans doet het werktuig volkomen beantwoorden aan deszelfs doel. Hij denkt: ‘Ik heb betaald; een ander mag ook betalen!’ en hij klapt de doos altijd weêr digt.





Marnix van st. Aldegonde.


Waartoe voor Roomsche of Grieksche helden 
Het speeltuig in de vuist geklemd? 
Waartoe, 't geen Hellas dichters melden, 
Op Nederlandschen toon gestemd? 
Waartoe, in ver verwijderde oorden, 
Naar stof gezocht voor harpäkkoorden; 
Daar Maas- en IJ- en Scheldes-boorden 
Weêrgalmen van der vadren lof? 
Laat maro van aeneas zingen; 
Homeer, door 't godlijk snarenwringen, 
Heel 't aardrijk tot bewondring dwingen, 
En zoo der Grieken roem voldingen! 
Der vadren deugd zij onze stof. 
 
Wie, wie denkt immer aan de tijden, 
Toen Neêrland zijn verjongde vlag, 
Na 't bloedig tachtigjarig strijden, 
Op alle zeeën wappren zag; 
Toen de Amboinees zijn nagelbalen, 
Ceilon ons zijn kaneel zag halen, 
En Banda fijne specerij; 

{==160==} {>>pagina-aanduiding<<}

Toen men de vracht van duizend schepen 
Steeds zag de spijkers binnenslepen 
Der handelstad aan 't scheeprijk IJ: 
 
Wie brengt zich ooit dien tijd te binnen, 
En dankt niet 't stoute voorgeslacht, 
Dat, groot van moed en kloek van zinnen, 
Dit alles heeft tot stand gebragt? 
Wie denkt ooit aan die duizendtallen, 
Die voor 's lands vrijheid zijn gevallen 
Op Neêrlands afgestreden grond; 
Wie noemt oranje, bron en ader 
Der vrijheid, en gedenkt te gader 
Zijn' halsvriend niet en trouwsten rader, 
Aan marnix van st. aldegond'? 
 
Wat stervling waagt, met stoute vingren, 
Voor marnix 't speeltuig aan te slaan; 
Hem 't eerloof om de kruin te slingren, 
Die onverschrokken pal bleef staan, 
't Zij hij in 't veld den vijand keerde, 
Of in den raad 's lands regt verweerde, 
En Neêrlands Edlen, bij 't Verbond, 
Toen zij het puik van nassau's helden 
(Wiens dapperheid nog Jemmings velden 
En Heilgerlee met roem vermelden) 
En brederode als hoofden telden, 
Met mond en pen ten dienste stond; 
 
Den diepgeleerden volksverlichter, 
Zoo vroom, als welbespraakt van tong; 
Die, als zoetvloeijend Neêrlandsch dichter, 
's Lands Vader 't eerste loflied zong: (*) 
Wie zal zijn' roem naar waarde spellen? 
Wie waagt, de diensten op te tellen, 

{==161==} {>>pagina-aanduiding<<}

Door hem voor Nederland verrigt? 
Wie schetst zijn vaderlandsche zeden, 
Zijn groote zielshoedanigheden, 
Alwat hij nuttigs heeft gesticht? 
 
Ja, marnix! dat de zeven pijlen 
Zijn in een' bondel zaamgessoerd, 
(Schoon gij ook niet op hechte stijlen 
Zaagt 't staatsgebouw ten top gevoerd) 
Was ook uw werk. O! waren allen 
Uw doel, uw pogen toegevallen, 
Geheel dit bloeijend Nederland 
Was nooit verdeeld geweest in Bataviers en Belgen; 
Maar bato's kroost was steeds met brabo's fiere telgen 
Vereenigd door een' zelfden band. 
 
Waar staat van d'edlen volksbeschermer 
Het beeld, gegoten uit metaal, 
Gebeiteld uit arduin of marmer, 
Voor 't oog van elken Belg te praal? (*) 
Dus, hoorend' van zijn deugd gewagen, 
Zal ieder wis, met geestdrift, vragen. 
Dan, 't is vergeefs in 't rond gestaard; 
Geen plekjen in de Nederlanden, 
Geen enkle steen aan deze stranden 
Heeft marnix' naam voor ons bewaard. 
 
Neen, hij, de schrik der zielstirannen, 
De steunpilaar van Neêrlands staat, 
Zag zich miskend, verguisd, verbannen, 
Beschuldigd van het snoodst verraad; 
Hij, die en goed en bloed en leven 
Voor 't vaderland ten best' wou geven, 
Die nooit, in 't onverpoosbaar streven 
Voor Neêrlands welzijn, had gerust, 
Kon eens, tot loon dier deugd, verwerven, 
Dat hij vergeten om moest zwerven, 
Als balling aan een vreemde kust! 

{==162==} {>>pagina-aanduiding<<}

Dit, dit is dan uw loon, o braven! 
Die uwen moed, uw kloek beleid, 
Uw kunde, uwe ongemeene gaven 
Aan Vorst en volk hebt toegewijd! 
Uw deugden hoort gij zelden roemen, 
Uw minste feil een wandaad noemen; 
't Door u eens beweldadigd volk 
(Komt nijd in zijnen boezem wonen) 
Zal vaak u zijnen ondank toonen, 
En uw verdienste eenmaal beloonen 
Met zwaard, met moordschavot, of dolk! 
 
Maar, schoon gij voor den nijd moet zwichten, 
Uwe eeuw u vaak verguizen ziet, 
Het nageslacht zal eenmaal rigten: 
Ligt, dat het u eene eerzuil biedt. 
Dit loon hadt ge eenmaal ook verworven: 
Was de edle niet te vroeg gestorven, 
Een Zeeuw vereeuwigde uwe daân. 
Dan zagen wij aan Zeelands kusten, 
In 't oord, waar uwe beendren rusten, 
Te Souburg, een gedenkzuil staan. (*) 
 
Thans is de hoop nog niet verloren, 
Dat men uwe asch die eer bewijst; 
Veelligt zien wij nog 't tijdstip gloren, 
Dat hier voor u een standbeeld rijst. 
Gij, schrik van 't immer woedend Spanje! 
Gij, vriend en raadsman van oranje! 
Ziet eens door ons die schuld betaald. 
Ja, 't volk, dat egmond's beeld deed rijzen, 
Zal ook zijn hulde aan u bewijzen, 
Door grafgesteente, zuil of naald! 
 
a.j. van der aa. 
Antwerpen. 






{==163==} {>>pagina-aanduiding<<}

Wederzien.


Waarom staat dat oog zoo donker, 
Dat zoo vriendlijk anders spreekt, 
Blinkende als het stargeflonker? 
Waarom is die wang verbleekt? - 
't Afscheid valt zoo bang en zwaar 
Aan een edel vriendenpaar. 
Daarom staat dat oog zoo donker; 
Daarom is die wang verbleekt. 
 
Waarom keert de blos der wangen? 
Waarom wordt het oog weêr licht? 
Heeft de vreugd het leed vervangen? 
Is de reistogt al verrigt? 
Neen! maar ramp en smarten vliên: 
Englen fluistren: ‘Wederzien!’ 
Daarom keert de blos der wangen; 
Daarom wordt het oog weêr licht. 
 
Waarom toch dat handenwringen, 
En die wanhoop op 't gelaat? 
Wilt gij hier een troostlied zingen? 
Ach! hier baten troost noch raad. 
't Is een brave, stom van rouw, 
Bij het lijk van kind en vrouw. 
Daarom dan dat handenwringen, 
En die wanhoop op 't gelaat. 
 
Maar, de hoop straalt weêr op 't aanschijn; 
Maar, daar zit hij rustig neêr. 
Zijn uw dierbren weêr in 't aanzijn? 
Neen! zij keeren nimmer weêr. 
Zeg dan, wat u troost kon biên? 
Juichend roept hij: ‘Wederzien!’ 
Daarom straalt weêr moed op 't aanschijn; 
Daarom zit hij rustig neêr. 
 
Wederzien! gij, woord des levens! 
Zalig is uw tooverkracht; 
Gij schenkt troost en kalmte tevens 
In den zwartsten jammernacht. 
Vrienden! wat ons moog' geschiên, 
Englen zingen: ‘Wederzien!’ 
Nooit volprezen woord des levens, 
Zalig is uw tooverkracht. 

{==164==} {>>pagina-aanduiding<<}

't Zij dan gij of ik moet zwerven, 
Ver van 't lieve vaderland; 
't Zij dan gij of ik moet sterven, 
Neen! dat scheurt geen vriendenband, 
Als we elkaâr het afscheid biên, 
Fluistren Englen: ‘Wederzien!’ 
Woord, gezegend duizendwerven! 
Gij houdt eeuwig, eeuwig stand. 
 
g. timme. 
13 Dec. 1829. 





Beklag van een' Hollander over de bisschopsmouwen (*) der dames.


Waar toch, waar moet dat heen? Wilt, goden, u erbarmen! 
o Mode! mannenplaag, door wet noch band gestuit! 
Smeedt gij nu 't schoon geslacht een' hoepelkrans om de armen, 
Zoo wijd schier, als die 't vat van Heidelberg omsluit? 
 
Veelvoudig is het leed, dat gij ons hebt gebrouwen; 
Veelvoudig zij de haat, u daarvoor toegewijd! 
Dat zij, wier magere arm zich 't eerst stak in die mouwen, 
Bij 't sloopen van dien zak, verga van schaamte en spijt! 
 
Waarom ons, lieve maagd! den poezlen arm onttogen, 
Die immer 't schoon verhoogt der fijne en teedre hand? 
Waarom, natuur ten hoon, uzelve wreed belogen, 
Als ware uw vorm aan dien des olifants verwant? 
 
Waarom, wanneer de man zijn gade wil omarmen, 
Omvat hij, wordt zijn kus niet door balein geweerd, 
Een baal van doode stof, onvatbaar voor verwarmen, 
Waarin de reinste vlam al sissend zich verteert? 
 
Waarom toch, schoon geslacht! dat ultra in bedekking, 
Dat ellen stofs verzwelgt, en heel uw leest ontsiert? 
Het ultra, waar het heersche in staats- of huisbetrekking, 
Wordt door geen man of vrouw van waren smaak gevierd. 
 
Verwerpt een tooifel dan, dat ons bedroeft, o vrouwen! 
Van nieuws het zedig schoon, den poezlen arm, ontbloot! 
Ligt wordt, waar welvaart week, het plus dier ultra-mouwen 
Een minus in de kas van menig echtgenoot! 
 
'k Ben geen petitievriend; maar, leent mij gunstige ooren! 
'k Heb, per request, de grief voor uwen troon gebragt..... 
Wat zie ik?... Ja! - gij kwaamt reeds half mijn heê te voren; 
Slechts de opperarm alleen duldt nog de vreemde dragt. 
 
j.w. ijntema. 
Naar aanleiding van 
eenige Hoogduitsche dichtregels. 



{==165==} {>>pagina-aanduiding<<}

Mengelwerk.

Over het geloof en de gevoelens der hedendaagsche Joden, betreffende het hoofdverschil tusschen hen en de christenen.

Onlangs werd mij een boekje ter hand gesteld, geschreven door den beroemden en godvruchtigen Rabbi abraham jagel, zoon van Rabbi chanania, opgedragen aan den door zijne schriften onsterfelijken Rabbi joseph van fano, Hoogleeraar op de doorluchtige Hoogeschool te Ferrara, vertaald door l.h.j. bronveld, gedrukt bij d. zimmermann, in het jaar der Joodsche jaartelling 5564, volgens de Christelijke 1804. Met genoegen en stichting heb ik dit boekje gelezen, maar tevens met bijzondere belangstelling; vermits ik daarin vond, waarnaar ik reeds lang had gewenscht, de geloofsleer namelijk der hedendaagsche Joden omtrent het hoofdverschil, hetwelk er bestaat tusschen de Joden en de Christenen, door eenen Israëliet zelven opgesteld, en met zachtmoedigheid, liefde en hooge en warme godsvrucht voorgedragen. In vele opzigten dezelfde gevoelens aantreffende in een stukje, geplaatst in het Mengelwerk der Vaderl. Letteroef. voor 1829, bl. 345, dacht mij niet onbelangrijk voor de lezers van dit tijdschrift, in hetzelve een uittreksel te vinden uit bovengemeld werkje met de eigene woorden van den edelen schrijver en kundigen vertaler; waarbij ik eenige aanmerkingen heb gevoegd, welke mij onder het lezen daarvan zijn ingevallen.
In de voorrede zegt de schrijver, dat sommigen hunner Leeraren de wet, die 613 geboden behelst, gebragt hebben tot elf grondartikelen, welke allen duidelijk voorkomen Ps. VIII; anderen tot vijf of zes, volgens Jef. XXXIII:15, 16; wederom anderen tot drie, naar Micha VI:8; en eindelijk anderen tot één: de regtvaardige zal door het geloof leven, Hab. II:4.

{==166==} {>>pagina-aanduiding<<}

Ook het voorberigt des vertalers behelst veel, hetwelk alle opmerkzaamheid verdient. ‘Door den inhoud,’ zegt hij, ‘van dit boek zullen ophouden en verdwijnen alle verouderde vooroordeelen en valsche begrippen, die sommige onkundigen van de Joodsche Godsdienst koesteren; namelijk, dat men ons zoekt op te dringen, alsof wij niet liefdadig zouden denken omtrent andere godsdienstige gezindheden, en alsof wij zouden gelooven, dat een volk, belijdende eene andere Godsdienst dan de onze, niet zoude kunnen zalig worden.’
‘Immers,’ zegt de Heer bronveld, ‘het is algemeen bekend, dat de Joden tot eene vaste leerstelling hebben, dat God zijne schepselen geenszins tot verdoemenis geschapen heeft: want, zegt de Eeuwige, Ezech. XXXIII:11, zoo waarachtig als Ik leve, zoo Ik lust heb in den dood des goddeloozen! maar daarin heb Ik lust, dat de goddelooze zich bekeere van zijnen weg en leve. En David, Ps. CXLV: De Eeuwige is aan allen goed, en zijne barmhartigheden zijn over alle zijne werken. Door alle werken Gods nu worden verstaan alle menschen, wie zij ook zijn mogen, waarvan ieder mensch of volk een gedeelte uitmaakt.’
‘De latere Schriftgeleerden en Leeraars stellen als zeker, gelijk wij lezen in den Talmud en bij maimonides, dat de deugdzamen uit de andere volken de eeuwige zaligheid deelachtig worden; en onderstellen wijders, dat alle redelijke en beschaafde volken, in zoo ver zij zich in de kennisse Gods en in de betrachting der deugd bevlijtigen, niet alleen zoo wel als de Joden, maar, in eenen zekeren zin, nog gemakkelijker dan dezen, kunnen zalig worden, omdat de wet van Mozes alleen aan de Joden, bij wijze van verdrag, dat zij vrijwillig aangenomen hebben, gegeven is.’
Verblijdend is het, dit gunstig gevoelen te ontdekken, hetwelk thans de Joden koesteren, over de zaligheid der-
{==167==} {>>pagina-aanduiding<<}
zulken, die eene andere Godsdienst belijden. Maar of dit de oude leer der Israëliten geweest zij, daaraan twijfel ik zeer; vermits er zelfs geen voorschrift in de wet van Mozes gevonden wordt, om alle menschen lief te hebben; althans wordt het woord naasten in de wet nergens verder uitgestrekt dan tot het Israëlitische volk. Lev. XIX:18. Inderdaad, voor de beoefening dier hoogere zedeleer van eene algemeene menschenliefde waren de Joden, toen ze nog op zoo lagen trap van beschaving stonden, en eerst uit de Egyptische slavernij kwamen, niet vatbaar, en schreef hun daarom de opperste Wijsheid toen die wet nog niet voor. Van waar hebben dan de latere Joden die leer ontleend? Van waar an ders, dan door hunnen omgang met de Christenen?
Verder zegt bronveld: ‘Maar wij en onze nakomelingen zijn gehouden, om deze wet in alle volgende tijden te eerbiedigen en te onderhouden, zonder dat eenige wetgevende magt, welke die ook zou mogen wezen, (behalve de Goddelijke) ons hiervan ontslaan kan; en zulks wel hoofdzakelijk daarom, omdat het wetten en geboden zijn des oppersten Wetgevers, gelijk gezegd wordt bij Jes. XXXIII:22: De Eeuwige is onze Wetgever; de Eeuwige is onze Koning. Ja, wij zijn verpligt en gehouden, deze Mozaïsche wet, met de daarin voorkomende geboden en regten, (die de Godheid uit barmhartigheid en liefde, welke zij gestadig het menschelijk geslacht toedraagt, ons onmiddelbaar, in eene heerlijke en schitterende verschijning op den berg Sinaï, tot ons tijdelijk en eeuwig behoud, geopenbaard heeft) zoo lang te eerbiedigen en te onderhouden, tot dat het dien oppermagtigen Wetgever behagen zal, ons geweten omtrent dit teedere punt gerust te stellen, en tot dat de vernietiging of verandering derzelve wet onmiddelbaar geschiede in eene dergelijke schitterende verschijning, als bij de instelling derzelve op Sinaï onder donderen en bliksemen en bazuingeklank. Maar, zoo lang zulks niet geschiedt, is de gemeente van Jacob verbonden en

{==168==} {>>pagina-aanduiding<<}
gehouden, de wet van Mozes te eerbiedigen, en de daarin voorgeschrevene geboden en regten te onderhouden.’
Wat hier door den Heer bronveld met oordeel en alle regt wordt beweerd, dat de Goddelijke wet, welke de Israëliten op zulk eene ontzagwekkende wijze van den berg Sinaï ontvangen hebben, niet kan veranderd of vernietigd worden, dan door God, den oppersten Wetgever zelven, zal door geen Christen worden tegengesproken. Integendeel! Maar wij Christenen gelooven, dat zulks werkelijk is geschied. Getuigen de menigte Goddelijke wonderen, door Jezus en zijne Apostelen verrigt. (Want het is God alleen, die wonderen doet; Ps. LXXII:18.) Getuige de duidelijke en meermalen herhaalde stem van den Hemel: deze is mijn Zoon, mijn geliefde, in welken ik mijn welbehagen heb, hoort hem. Matth. III:17. XVII:5. Getuige bovenal het gebeurde op het eerste Pinksterfeest, na onzes Heeren dood, opstanding en hemelvaart, toen, door heilige vuurvlammen, welke schitterend nederdaalden op de hoofden zijner gezanten, deze mannen werden bekwaam gemaakt en van God toegerust, om de leer van een nieuw verbond alom in de wereld te verbreiden; welk verbond God nu door een veel voortreffelijker Middelaar, dan Mozes was, had opgeregt, dien Hij ook, Ps. II:7, zijn Zoon heeft genoemd; een verbond niet alleen met de kinderen Jacobs, maar met alle volken en geslachten der aarde, gelijk zulks reeds door de aloude Profeten was voorspeld, Gen. XII:3. XLIX:10. Deut. XVIII:18, 19. Jes. XLIX:6. Jer. XXXI:31-33. Getuige, eindelijk, de verwoesting van Jeruzalem en van den Tempel, hetwelk door Jezus zelven was voorspeld, Matth. XXIV:2, waarmede de geheele Tempeldienst voor altijd vernietigd en afgeschaft is. - Zoo is dan nu de ure gekomen, gelijk onze Heer zelf heeft getuigt, Joh. IV:21-24, wanneer men noch op den berg Gerizim (waar de Samaritanen meenden, dat God moest aangebeden worden) noch te Jeruzalem den Vader zou aanbidden; maar wan-
{==169==} {>>pagina-aanduiding<<}
neer
de ware aanbidders den Vader zullen aanbidden in geest en waarheid, want de Vader zoekt alle dezulken, die Hem alzoo aanbidden.
Tot dusverre het voorberigt van den Heer bronveld. En nu overgaande tot het werk van Rabbi jagel zelve, zijnde eene zamenspraak tusschen eenen Joodschen onderwijzer en zijnen leerling, zal ik, al het overige, hetwelk veel schoons behelst, met stilzwijgen voorbijgaande, alleen stilstaan bij het hoofdverschil tusschen de Joden en de Christenen.
‘De woorden der H. Profeten,’ zegt jagel, ‘behelzen dertien geloofsartikelen, welke, wegens derzelver voortreffelijkheid van zuivere leer en gezond verstand, bij al het Joodsche volk als algemeene en wezenlijke geloofsgronden van de Godsdienst zijn aangenomen; ja bij hen in zulk eene hooge achting en waarde staan, dat een ieder, die de Joodsche Godsdienst omhelst, en zich tot de Joodsche gemeente vervoegt, zijn volkomen geloof daaraan openlijk belijden moet.’
Het twaalfde nu van deze artikelen luidt aldus: ‘dat de Almagtige God den Messias zal zenden, die zijn volk verlossen zal; en ofschoon dit wenschelijk tijdstip tot heden vertraging ontmoet heeft, zoo verwachten wij Hem toch, en moeten aan die verlossing in geenen deele twijfelen.’
‘Deze Messias, die, door de hulpe Gods, de algemeene verlossing van Israël en het welzijn van het gansche menschdom zal bevorderen, zal zijn een afstammeling van den Koning David, eene spruit van den edelen stam van Jesse, van Bethlehem, die, gekomen zijnde, ook zal toonen zulk eene edele geboorte waardig te zijn. Zijne eerste ambtsverrigting zal bestaan, in de zoo lang vertredene en verdrukte regten te herstellen, en in geregtigheid op de aarde te doen gelden, de volken wegens hunne misbruiken en verdrukkingen voor het regt te roepen, alle hunne willekeurige en gewelddadige regeringen te vernietigen, en

{==170==} {>>pagina-aanduiding<<}
teffens te weeg te brengen, dat waarheid, trouw en geregtigheid haar glansrijk licht over de geheele aarde zullen uitbreiden, en eenen gelukkigen regeringsvorm op deze vaste zuilen stichten. Hij zal zich te dien einde, zegt de Schrift, Jes. XI:5, als met geregtigheid gorden, en met waarheid en trouwe wapenen; (in welk hoofddeel het ware karakter en de roemruchtige daden van den Messias, als ook de gelukkige tijden, welke daarop volgen zullen, beschreven zijn) welke gelukkige en wijs ingerigte regeringswijze hij, tot algemeen welzijn en genoegen des volks, jaren lang, met eer en heerlijkheid, roemrijk uitoefenen zal; ja, hij zal nog daarenboven het zalige genoegen genleten, van zijne deugdzame nakomelingen en het gansche rijk in eenen bestendigen gelukstaat te zien.’
Ook wij Christenen erkennen, dat de Profeet Jesaia, in het XI H. zijner voorzeggingen, gelukkige tijden voorspelt, welke de komst van den Messias ten gevolge zal hebben. Maar, vooreerst, moet de komst van die gelukkige tijden, welke daar beschreven worden, niet terstond en overal in de wereld verwacht worden; maar eerst dan, als de scheute uit de wortelen van Jesse tot een boom zal opgewassen zijn, en vruchten zal voortbrengen, volgens vs. 1, en al de aarde vol kennisse des Eeuwigen zal zijn, gelijk de wateren den bodem der zee bedekken, volgens vs. 9. Die gelukstaat bevindt zich reeds aanvankelijk in het hart van ieder mensch, die opregtelijk gelooft; en, naar gelange dat geloof meer wordt uitgebreid, zal ook die gelukstaat onder de menschen meer toenemen. En, ten andere, moeten die uitdrukkingen, welke bij den Profeet gevonden worden, geenszins in eenen eigenlijken zin verstaan worden, maar in eenen geestelijken en zedelijken zin. Het is toch niet te verwachten, dat er ooit een tijd zal komen, waarin de wolf vreedzaam met het lam zal verkeeren, volgens vs. 6; maar wel, dat wreedaards zachtmoedig zullen worden gelijk lammeren. In dien zin is

{==171==} {>>pagina-aanduiding<<}
het klaar te begrijpen, dat God eene baniere zal opregten onder de Heidenen, en dat Hij de verdrevenen Israëls zal verzamelen, volgens vs. 12; te weten, alleen door de kracht des geloofs, en dus op eene wijze, dat niemand van het overblijfsel van Israël van land of van plaats zal behoeven te veranderen.
Eene tweede aanmerking betreft de verwachting der Joden, dat de Messias, waarop zij hopen, vele jaren met eer en heerlijkheid roemrijk zal regeren; dat hij in het huwelijk zal treden en kinderen verwekken, en dat deze en derzelver deugdzame nakomelingen het gansche rijk in eenen bestendigen gelukstaat zullen blijven regeren.
Gansch anders is hieromtrent het geloof van ons Christenen, en zeker meer overeenkomstig het geopenbaarde woord van God. Wij gelooven, dat de beloofde Verlosser der menschen gekomen is, en dat zijne vijanden, niet wetende, wat zij deden, Hem aan het kruishout hebben ter dood gebragt; maar dat God, naar de voorspelling bij David, Ps. XVI:10, niet heeft toegelaten, dat zijn Heilige in het graf de verdervinge zoude zien, waarom Hij Hem ten derden dage na zijnen dood weder heeft opgewekt, en veertig dagen daarna van den Olijfberg buiten Jeruzalem uit het midden zijner Apostelen of gezanten heeft opgenomen in den Hemel, waar Hij nu, aan de regterhand Gods verheerlijkt, als Koning regeert over het door Hem gestichte Godsrijk op aarde, en zal blijven regeren tot aan het einde, zonder ooit eenigen opvolger te hebben; van welke opvolgers wij ook noch bij Mozes, noch bij de Profeten eenige de minste melding vinden gemaakt; terwijl wij in dit alles duidelijk de vervulling ontwaren der Godspraak door David, Ps. CX:1: De Eeuwige heeft tot mijnen Heer gesproken: zit aan mijne regterhand, tot dat ik uwe vijanden zal gezet hebben tot eene voetbank uwer voeten.
Opmerkelijk is het, dat Rabbi jagel nergens gesproken heeft van den vernederden staat en van het lij-
{==172==} {>>pagina-aanduiding<<}
den van den Messias, daar toch de voorzeggingen der Proseten dienaangaande zoo zeer duidelijk zijn, Jes. LIII:2, 3, 4, 5, 9, 12. Ps. XXII:5, 6, 7, 8, 9, 17, 18, 19; welk alles, tot de minste bijzonderheid toe, in onzen Heer is vervuld geworden, Joh. XIX:23, 24.
Verder zegt jagel: ‘Deze gelukkige staat ten tijde van den Messias zal in geenen deele verschillen van den tegenwoordigen staat der menschelijke zamenleving, dan alleen daarin, dat Israël uit zijne ballingschap weder in vrijheid zal gesteld worden, en het beloofde land, hun voormalig vaderland, weder als van ouds onafhankelijk zal regeren en bewonen, den H. Tempel herbouwen, en daarin de Goddelijke eerdiensten en offeranden zal oefenen, zoo als het in zijnen alouden Staat deed. De Priesters zullen hunne diensten weder verrigten, en de Levieten den Heere met lofzangen verheerlijken.’
De Joden leven dus in de stellige verwachting, dat zij bij de komst van den Messias naar hun vorig vaderland zullen terugkeeren; dat zij alsdan den Tempel zullen herbouwen, daarin Goddelijke eerdiensten uitoefenen, offeranden brengen op het brandoffer-altaar; dat zij aldaar, als van ouds, onafhankelijk zullen regeren, en alzoo het beloofde land bewonen. Ook vele Christenen zijn niet vreemd van te gelooven, dat deze hunne verwachting nog eenmaal vervuld zal worden; maar zij stellen, gelijk trouwens van zelve spreekt, dat zulks niet terstond bij de komst van den Messias zal plaats hebben, daar deze reeds op aarde verschenen is, maar vóór geheel Israël zal zalig worden, Rom. XI:25, 26; naar de letter opvattende, wat wij lezen Jes. LXVI:18, 19. Maar, stemt ook daarmede overeen, wat wij lezen Joh. IV:23, 24: De ure komt en is nu, wanneer de ware aanbidders den Vader zullen aanbidden in geest en waarheid; want de Vader zoekt ook alle dezulken, die Hem alzoo aanbidden. God is een Geest, en die Hem aanbidden, moeten Hem aanbidden in geest en waarheid. - Mijn Koningrijk, zegt onze Heer, is niet van

{==173==} {>>pagina-aanduiding<<}
deze aarde, Joh. XVIII:36. De Allerhoogste woont niet in Tempelen met handen gemaakt, gelijk de Proseet zegt (Jes. LXVI:1, 2.) De Hemel is mij een troon, en de aarde een voetbank mijner voeten. Hoedanig huis zult gij mij bouwen? zegt de Heer, of welke is de plaats mijner rust? Heeft niet mijne hand alle deze dingen gemaakt? (Hand. VII:48-50.) Het gansch Heelal is Gods Tempel; ieder mensch behoort een Priester des Allerhoogsten te zijn, (1 Petr. II:9.) en het altaar, waarop hij voor den Eeuwigen moet offeren, is het hart, dat God hem gegeven heeft. Zoo hooren wij reeds David zeggen, Ps. LI:19: De offeranden Gods zijn een gebroken geest; een gebroken en verslagen harte zult gij, o God! niet verachten.
‘Alleenlijk,’ zoo gaat jagel voort, ‘moet ik er nog dit bijvoegen. Daar, ter oorzake der gesteltenis, waarin wij ons thans in de ballingschap bevinden, verscheidene geboden niet volbragt kunnen worden dan in het beloofde land zelf, en wel bijzonderlijk niet vóór en aleer de H. Tempel weder op zijnen alouden grond geplaatst zal zijn (als, onder anderen, de offerdienst en andere plegtigheden, die alleen in den Tempel plaats hadden, als ook de heffingen der tienden, en meer dergelijke geboden, welke men alsdan betere gelegenheid zal hebben, om ter verheerlijking Gods waar te nemen en uit te oefenen, dan wel, helaas! heden ten dage); zoo hopen wij met verlangen dat gelukkig tijdstip nog te beleven, in hetwelk men de gunstige gelegenheid zal hebben, om, door de volbrenging van alle geboden des Heeren, des te eer de volmaaktheid te bereiken. En ach! dat het den Almagtigen behaagde, dat Hij van zijne heilige woonstede op ons nederzag, en zich ontfermde over zijnen voormaals zoo verheerlijkten Tempel, tot het zoo lang verdrukte Sion eenen Verlosser zende, in wiens dagen geheel Israël zal hersteld worden! - In deze verlossing, die op zoo eene wonderbaarlijke wijze zal geschieden, dat niemand zich dezelve ooit op zulk eene

{==174==} {>>pagina-aanduiding<<}
wijze zoude hebben kunnen voorstellen, zullen alle menschen, zoo wel de geringsten als de aanzienlijksten, duidelijk de geheime leidingen en de Almagt des Heeren zien, en de Goddelijke trouwe beloften, door zijne Profeten voorzegd, met verbazing bewonderen.’
Dit laatste trof mij. Inderdaad toch heeft de ondervinding en uitkomst, naar het geloof van ons Christenen, de waarheid dezer verwachting op het allerduidelijkst bevestigd. Hoe wonderbaarlijk immers was niet onzes Heeren geboorte, en zijne verschijning in de wereld! Ja, wel te Bethlehem, in de stad Davids, en uit eene Maagd, met name Maria, die, alhoewel tot geringheid en armoede vervallen, nogtans eene Telg was, voortgesproten uit den wortel van David; maar in de allerdiepste armoede, geboren in een' stal, omringd van lastbeesten, en weggelegd op een luttel stroo! Hoe wonderbaarlijk, dat Hij opgevoed werd, en tot aan zijn dertigste jaar zijn verblijf hield, te Nazareth, de allerverachtste stad van het landschap Galilea! Hoe wonderbaarlijk, dat Hij uit zijne Discipelen twaalf mannen verkoos tot zijne gezanten of Apostelen, welke geenszins behoorden tot de aanzienlijken en geleerden onder de Joden, maar tot de onaanzienlijken en ongeleerden in Israël, zijnde meestal visschers van beroep! Hoe wonderbaarlijk, dat de Messias, als de grootste van alle misdadigers en als de onwaardigste onder de menschen, buiten de muren van Jeruzalem, aan een kruishout is ter dood gebragt! Hoe wonderbaarlijk, dat het ligchaam van dezen verachten door twee rijke en aanzienlijke Raadsheeren van het kruis is afgenomen, en in de grafspelonk van eenen dezer is neêrgelegd; dat Hij ten derden dage uit het graf levend en verheerlijkt weder is verrezen, en veertig dagen daarna van eene der hoogten van den Olijfberg glorierijk is ten Hemel gevaren! Hoe wonderbaarlijk, dat zijne arme, en door geene Schrift- of Wetgeleerden onderwezene jongeren, zonder magt en zonder wapenen, ja in weerwil van den grootsten tegenstand, zoo wel van de zijde der Joden,

{==175==} {>>pagina-aanduiding<<}
als van die der Heidenen, de Godsdienstleer van hunnen Heer overal in de toenmaals bekende wereld verspreid hebben; dat vervolgens door die leer de diep ingewortelde Afgodsdienst der Heidenen, met al derzelver pracht en praal, alomme in ons wereldeel geheel is vernietigd en afgeschaft; en dat nu die leer van den Gekruisten reeds hare belijders heeft in alle werelddeelen, en nog van tijd tot tijd meer wordt uitgebreid, en door vele duizenden omhelsd en aangenomen! - Wie is er in Israël, die dat verwonderlijk en zigtbaar verschijnsel in de wereld kan ontkennen? Voorwaar, zoo wonderbaarlijk is deze verlossing van het menschdom, dat vele Joden daarom, dewijl dezelve zoo weinig heeft beantwoord aan hunne verwachting, nog tot op den huidigen dag weigeren dezelve aan te nemen, gelijk zulks vroeger door hunne Profeten reeds was voorspeld, Jes. LIII.
Ziedaar, Lezer! het hoofdverschil tusschen de Joden en de Christenen, hetwelk wel van den eenen kant zeer groot is, maar van den anderen, gelijk de Eerw. doijer zegt, (in zijne Invallende Gedachten, No. 165) zoo gering als het onderscheid tusschen is en zal.
De oorzaak nu, waarom die ballingschap der Israëliten blijft voortduren, bestaat, volgens het gevoelen van Rabbi jagel, alleen in den nijd, niet welken de Joden den Onjoden, maar welken deze den Joden hebben toegedragen en nog toedragen. Daaromtrent laat hij zich dus uit: ‘De ondervinding heeft ons geleerd, dat de haat, die uit nijd zijn' oorsprong heeft, langer duurt en met meer verbitterdheid vergezeld gaat, dan die, welke uit verongelijking, hoon, twist, of uit eenige andere zaak van dien aard, ontstaat. Vanhier de verwoesting des tweeden Tempels; vanhier de ondergang des Joodschen rijks, en de jammerlijke gevangenschap, die wij, helaas! nog heden verduren moeten. Ja, de nijd is het, die ons nog tot op dezen dag in ballingschap houdt; alhoewel de geest des Joodschen volks niet zoo zeer bedorven is, en de drie hoofdgruwelen, Afgoderij, Bloedschande en Moord, niet zoo sterk,

{==176==} {>>pagina-aanduiding<<}
als gedurende den tijd des eersten Tempels, in zwang gaan. Ja, deze afschuwelijke ondeugd, namelijk de nijd, is een der verderfelijkste hartstogten, die de jammerlijkste verwoesting in de menschelijke maatschappij heeft voortgebragt. Aan deze ondeugd, aan haar, ja aan haar alleen, moet men, helaas! toeschrijven de voortduring van onzen tot heden toe nog dolenden en omzwervenden levensloop in ballingschap.’
Zeer heeft het mij verwonderd, hier te lezen, dat Rabbi jagel de voortduring van de ballingschap der Joden meent te moeten toeschrijven aan den nijd der volken in het algemeen, en aan dien der Christenen in het bijzonder.
De Joden toch erkennen en gelooven, dat er eene aanbiddelijke Voorzienigheid is, die door hare onzigtbare hand alle lotgevallen der menschen regelt en bestuurt. Zij weten niet alleen, dat de Heere regeert, Ps. XCVII:1, maar dat Hij ook regeert over de Heidenen, Ps. XLVII:9, en dat derhalve elk Israëliet op zich mag toepassen de woorden van David: Mijne tijden zijn in uwe handen, Ps. XXXI:16, en wederom: Het verhoogen komt niet uit het oosten, noch uit het westen, noch uit de woestijn; maar God is Regter; Hij verhoogt dezen en vernedert genen, Ps. LXXV:7, 8. Zij weten, dat de menschen in Gods handen niets anders zijn dan werktuigen, om te doen hetgeen Hem welbehagelijk is, en dat diensvolgens niet Nebucadnezar het Joodsche volk in de Babylonische gevangenis heeft gevoerd, maar God door dezen. Zij weten, dat de Eeuwige uit den Hemel schouwt, en ziet alle menschenkinderen; dat Hij uitziet van zijne vaste woonplaats op alle inwoners der aarde; dat Hij hunner aller harten formeert, en let op alle hunne werken. Ps. XXXIII:13, 14, 15. Ook gelooven zij, dat Nebucadnezar naar waarheid heeft gezegd: Alle inwoners der aarde zijn voor Hem als niets geacht. Hij doet naar zijnen wil met het heer des hemels en met de inwoners der aarde; en daar is niemand, die zijne hand afslaan, of tot Hem zeggen kan: wat doet gij? Dan. IV:35.

{==177==} {>>pagina-aanduiding<<}

Dit nu wetende en geloovende, hoe kunnen dan de Israëliten aan tweede oorzaken toeschrijven, hetgeen het werk der eerste Oorzaak is; of aan den nijd der menschen, hetgeen het welbehagen Gods is? 't Is derhalve God, wiens beloften onberouwelijk zijn, en die ook nu nog niet ophoudt op Israël neder te zien en het gade te slaan; 't is God alleen, aan wien het nageslacht van Jacob de voortduring van den toestand zijner vernedering heeft toe te schrijven, en geenszins aan den nijd der volken.
Bovendien is het er verre van daan, dat wij Christenen den ellendigen toestand der Joden zouden benijden. Zulks zoude geheel onnatuurlijk zijn. De meerdere immers benijdt niet den minderen, maar deze den meerderen. Integendeel, elk regtgeaard Christen eerbiedigt den Aartsvader Abraham als den vriend van God, den vader der geloovigen, en heeft diensvolgens het innigst medelijden met het overblijfsel van zijn nageslacht.
Er moet derhalve eene andere oorzaak wezen, waarom de toestand der Israëliten niet slechts zeventig jaren, maar zoo vele eeuwen blijft voortduren, niettegenstaande de drie hoofdgruwelen van Afgoderij, Bloedschande en Moord niet zoo sterk meer, als gedurende den tijd des eersten Tempels, onder hen in zwang gaan.
Deze oorzaak nu, meenen wij Christenen, is geene andere, dan dat de toenmalige Joden den verschenen Messias verworpen hebben, en dat hunne nakomelingen, tot den huidigen dag toe, daarin blijven volharden. Zoodra nu de oorzaak ophoudt, zal ook de uitwerking ophouden. Dan zal Israël, gelijk Apostel Paulus zegt, (Rom. XI:19-32) tot zijnen eigenen olijfboom, van welken hij door ongeloof is afgebroken en in welken wij door het geloof zijn ingeënt, wederkeeren en zalig worden. Ja, dan zal Israël met ons deelgenoot worden van het Nieuwe Verbond, en zich ontheven gevoelen van den zwaren last en van het drukkende juk van Mozes plegtige wetten, en daarvoor in de plaats ontvangen nieuwe en zachte Goddelijke wetten, welker volbrenging binnen het bereik ligt ook van de zwaksten en van de

{==178==} {>>pagina-aanduiding<<}
armsten onder de menschen, en welke alleen ten doel hebben, om het hart te reinigen van alle zondige neigingen en begeerten, en om het alzoo aangenaam te maken in de oogen van dien Heiligen en Alwetenden, die tot Samuël gezegd heeft: de mensch ziet aan, wat voor oogen is; maar de Eeuwige ziet het harte aan. 1 Sam. XVI:7.
O zalige vereeniging van al het nakroost van Sem, Cham en Japhet, als ééne kudde, onder dien éénen Herder, van welken Mozes gezegd heeft: een Profeet uit het midden van u, uit uwe broederen, als mij, zal u de Eeuwige, uw God, verwekken; naar hem zult gij hooren. Deut. XVIII:15.
O Eenige, Eeuwige, Algenoegzame, Albarmhartige God, die de God Abrahams, de God Isaacs en de God Jacobs zijt, het behage U, dien dag spoedig te doen aanlichten!

Philojudaeus.

De siamésche tweelingbroeders. (*)

(Met eene Afbeelding.)

De Commercial Gazette van Boston, in Noord-Amerika, gaf verslag van eene merkwaardige speling der natuur, in de personen van twee op eene zeldzame wijze aan elkander verbondene Siamésche jongelingen, die destijds aldaar uit dat land aangekomen waren met het schip Sachem. Eene beschrijving van dezelve werd daarna medegedeeld in het Medical and Surgical Journal, van gemelde stad, welke wij hier overnemen.

{==179==} {>>pagina-aanduiding<<}

‘De Siamésche Gebroeders.’ Bij de eerste beschouwing vestigt zich de aandacht in het bijzonder op derzelver gezond ligchaamsgestel en opgeruimd voorkomen. Zij hebben ongeveer de gewone lengte; hunne hoofden zijn ongemeen groot in evenredigheid, en het voorhoofd hooger, doch minder breed, dan van andere jonge lieden van denzelfden ouderdom. De kleur van hun gelaat, wezenstrekken en aangezigt zijn geheel van Chineschen vorm, en komen tamelijk met elkander overeen. Nadat men hen echter meermalen gezien heeft, zijn de eigenaardigheden van ieder in het bijzonder meer blijkbaar en gemakkelijk te onderscheiden, en dan schijnen zij naauwelijks meer gelijkend dan andere tweelingen, die op dezelfde wijze gekleed zijn.
In den eersten opslag zou men denken, dat zij aan elkander vereenigd of gehecht zijn door middel van zekere zelfstandigheid in de gedaante van eenen zandlooper, uitgaande van een deel van het onderlijf des eenen, en vastgehecht aan dat van den anderen. Dit is echter het geval niet volkomen. Het vel is onafgescheiden van den eenen jongeling aan den anderen, en, met uitzondering van eene schram of indruksel, klaarblijkelijk te weeg gebragt door de afneming der navelstreng, die hun als vrucht voedsel verschafte, vertoont het anders geen merkteeken, vlek of ontkleuring hoegenaamd. Deze schram heeft ook weinig overeenkomst met die, welke gewoonlijk overblijft na de afscheiding des navels; iets, hetwelk op tweederlei wijze te verklaren is. Het kan veroorzaakt wezen door eene andere dan bij ons gebruikelijke wijze van verlossing, welligt bij de Siamezen in zwang; het kan ook zijn, dat de gedurige trekking aan deze vasthechtende zelfstandigheid dezelve uitgerekt, en de zich nu vertoonende lange en gladde oppervlakte der huid veroorzaakt heeft.
Bij nader onderzoek ontdekt zich de ware aard der vereeniging op eene zigtbare wijze. De zwaardvormige knarsbeenderen van de sterna zijn buitenwaarts omgebo-
{==180==} {>>pagina-aanduiding<<}
gen, en aan de uiteinden zamengehecht door bindvezelen, vormende eene soort van lid, hetwelk in verschillende rigtingen kan bewogen worden. Door het trekken aan deze bindsels, hetwelk plaats heeft bij iedere beweging, is de huid beneden, als 't ware, uitgerekt; zoodat het geheel een band van vereeniging uitmaakt, die horizontaal, ongeveer twee duim breed, en in de verticale rigting ten naastenbij vier duim dik is. Deszelfs lengte was ongetwijfeld oorspronkelijk zeer klein. De geheele klomp is taai, en kan, zonder bezwaar, aanmerkelijk uitgespannen worden. Wanneer dezelve los hangt, dat is, wanneer de knapen van aangezigt tot aangezigt digt tegenover elkander staan, en men de eene hand boven dit kromme uitwas en de andere daaronder plaatst, en deze laatste met kracht opwaarts geheven wordt, dan drukt men dit te zamen, en de beide handen naderen elkander zoo digt, dat men daaruit met genoegzame zekerheid opmaken kan, dat het uitwas tusschen beide uit niets anders dan zwaardvormige knarsbeentjes, door bindvezelen vereenigd, en omgeven met eene huid, zamengesteld is. De kromme oppervlakte dezer knarsbeentjes kan men duidelijk voelen; maar er is hoegenaamd geen polsslag te bespeuren.
Alhoewel wij niet bepalen kunnen, of het vel, hetwelk dit uitwas omgeeft, al dan niet oorspronkelijk met mindere gevoeligheid toegerust was, dan dat, hetwelk andere deelen des ligchaams bedekt, is het echter blijkbaar, dat dit thans het geval is. Wij waren genoodzaakt, hetzelve met kracht tusschen de vingers te drukken, vóór dat zich eenige pijn bij de jonge lieden openbaarde; en de oppasser verzekerde ons, dat hij hetzelve dikwijls geknepen had, gedurende hunnen slaap, zonder hen te storen.
Tot nog toe heeft zich geene gelegenheid aangeboden, om den invloed gade te slaan, welken eene ligchaamskwaal van, of het toedienen van geneesmiddelen aan, den eenen op den anderen zoude uitoefenen; maar er zijn

{==181==} {>>pagina-aanduiding<<}
geene omstandigheden aan den dag gekomen, die eenigen grond opleveren, om hunne individualiteit in geestaandoeningen in twijfel te trekken. Bij eene zachte fluistering aan het oor van den eenen, werd het zintuig des gehoors bij den anderen niet aangedaan. Wanneer men vlugzout bij de neusgaten des eenen aanbragt, zoo veroorzaakte zulks bij den anderen niets anders, dan eene soort van nieuwsgierigheid, om ook de proef te nemen. Werd de een in den arm geknepen, zoo had de ander daarvan geen gevoel.
Daar wij ons wenschten te overtuigen, of er niet eenig punt was, waar zij beiden gevoel hadden, zoo prikten wij met eene speld juist in het middelpunt van hun verbandsnoer; beiden zeiden, dat dit hun pijn verwekte. Een weinigje verder afwijkende van dit punt, herhaalden wij deze proeve op andere plaatsen; en het gevolg was, dat, tot op den afstand van drie vierden eens duims van het middelpunt, naar den eenen of den anderen ons wendende, beiden te gelijk gevoel hadden van iedere afzonderlijke inprikking; verderop ter eene of ter andere zijde had slechts een hunner, en de ander niet het minste gevoel daarvan. Deze proeve was ten uiterste voldoende; en wij leiden uit dezelve af, dat de beide jongelingen moeten aangemerkt worden als vrije, van elkander onafhankelijke, wezens, en dat de verrigtingen van alle ligchaamswerktuigen even weinig gemeenschap met elkander hebben, als die hunner hersenen.
Tweelingen, ofschoon dan in meerdere of mindere mate, gelijken gemeenlijk op elkander, zoo wel in verstandelijke vermogens en neigingen, als in persoon; en dit is wel bijzonder het geval met deze jongelingen. Wanneer wij deze natuurlijke overeenkomst, gevoegd bij de door hen aangenomene gewoonte, van gelijktijdig en eenstemmig te handelen, in aanmerking nemen, dan zuller wij ons niet zoo zeer, als wel aanvankelijk, verwonderen over het gemak, waarmede zij hunne verschillende bewegingen verrigten, en de snelle vaardigheid, waarmede de een aan de neiging des anderen beantwoordt.

{==182==} {>>pagina-aanduiding<<}

Op hunne reis plagten zij (gelijk men ons verhaald heeft) niet alleen met groote vlugheid te loopen en te springen, zonder elkander te hinderen, maar zelfs in den top der masten te klimmen, even rad als de beste matroos op het schip. Zelden bemerkt men hen in gesprek met elkander; en de overeenstemming, waarmede zij handelen, schijnt bijna de werking van één instinct te zijn.
Wanneer zij op het dambord spelen, hetwelk zij zonder moeite geleerd hebben, als zijnde oorspronkelijk van een volk, hetwelk eene natuurlijke geneigdheid tot alle soorten van spel heeft, bemerkt men, dat zij, omtrent het verplaatsen der schijven, schier in een en hetzelfde oogenblik beslissen, en zulks met eene snelheid en eenstemmig beraad, die in nagenoeg alle hunne verrigtingen doorstraalt. In den loop van het spel verplaatste soms de een, soms de ander de schijven. Zij schenen dezelfde inzigten van het spel te hebben, en altijd keurden zij elkanders zetten goed. Nogtans spelen zij somtijds ook tegen elkander; maar dan is de gewoonte of neiging, om eenparig te handelen, bij hen zoo sterk, dat zulke partijen op verre na zoo ongedwongen niet afgespeeld worden, als tegen een' derden persoon.
Hunne buikontlastingen geschieden gemeenlijk te gelijker tijd; hun eetlust en smaak zijn tamelijk gelijk.
Zij schijnen niet alleen tevreden met hunnen toestand, maar ook vrolijk en opgeruimd te zijn, en eene uitstekende genegenheid jegens elkander te koesteren. Kapitein goffin, die hen overgevoerd heeft, vernam van hunne moeder, dat zij zeventien levende kinderen ter wereld gebragt had. Eenmaal was zij van drie, en nooit minder dan van twee te gelijk verlost geworden; hoewel geen van hare kinderen met eenige wanstaltigheid geboren was.
De vraag, die natuurlijkerwijze iederen opmerkzamen beschouwer in de gedachte komt, is: zoude niet dat verbandsnoer afgescheiden kunnen worden, zonder dat de jonge lieden daarvan eenig letsel hadden? Wij vermeten ons niet, dit raadsel op te lossen, hetwelk ook eigenlijk eerst volledig beslist zou kunnen worden, nadat

{==p.t.o. 182==} {>>pagina-aanduiding<<}


{== afbeelding 
	==} {>>afbeelding<<}
    


{==183==} {>>pagina-aanduiding<<}
de operatie verrigt was. De zamenstelling van het bindsnoer is, oogenschijnlijk, zeer eenvoudig; en wij beschouwen de daadzaak, dat kinderen, aldus aan elkander vastgehecht, welgesteld ter wereld gebragt zijn, met levensbehoud van henzelven en hunne moeder; dat zij de ongemakken, die dergelijke natuurwonderen gewoonlijk vergezellen, ontkomen zijn; dat zij den ouderdom van achttien jaren bereikt hebben, in de eenparige uitoefening van onderlinge welwillendheid, en in eenen geest van wederzijdsche inschikkelijkheid; en dat zij zoo volmaakt tevreden zijn in hun lot, zoo opgeruimd en welgemoed, onder alle de verschillende onaangename omstandigheden, in welke zij zich geplaatst vinden, als niet minder merkwaardig, dan deze zeldzame speling der natuur zelve.

Wij vernamen onlangs, dat de tweelingbroeders in een der Londensche schouwburgen zijn gebragt, waar zij zeer levendig schenen deel te nemen in de gansche vertooning, en alle aanschouwers verbaasden door hunne volmaakt eenparige gebaren en ligchaamsbewegingen ten zelfden oogenblikke.

Redevoering, over het eedzweren.

Door Mr. J. van Leeuwen, President van de Regtbank in het Arrondissement Arnhem. (*)

Wanneer ik in 1809, alzoo ruim 19 jaren geleden, in dit Genootschap eene voorlezing deed over het zoo nuttige als zedelijke van de uitoefening der Jagt, en ik dezelve begon met geschiedkundig aan te toonen, hoe, van het begin der schepping, die oefening door God zelven was ingesteld, opende ik daartoe voor u de heilige bladen, en deelde u mede, hoe, reeds in dien vroegen tijd, nimrod een ge-
{==184==} {>>pagina-aanduiding<<}
weldig jager was, gelijk er geschreven staat, voor het aangezigte des Heeren; dat is, hoe hij dezelve uitoefende in de vreeze des Heeren. Voorts, hoe ezau, zoon van izaäk, dezen zijnen vader in die oefening zoodanig behaagde, dat de oude man, reeds op zijn sterfbed liggende, uitriep: ‘Mijn zoon! mijn ezau! ik ben oud geworden; ik gevoel mijn sterfuur naderen, ofschoon niet wetende, wanneer het juiste oogenblik dáár zal zijn: daarom, mijn zoon! neem toch uw gereedschap, uwen pijlkoker, en uwen boog; ga uit in het veld; jaag mij een wildbraad; maak mij hetzelve voor het laatst tot eene smakelijke spijze: ge weet, hoe ik wildbraad boven alle andere spijzen verkieze: breng het mij spoedig, opdat ik in mijnen zwakkelijken toestand verkwikt, en mijne ziele gesterkt worde, om u te zegenen, en ik gerust kan sterven.’
Deze herinnering dient alleen om te vermelden, hoe het gezegd onderzoek naar den oorsprong van de uitoefening der Jagt mij toen reeds toevallig aanleiding gegeven heeft tot een ander onderzoek in de heilige bladen; namelijk, van waar het plegtig Eedzweren zijnen oorsprong heeft, tot welk onderzoek ik mij nader opgewekt en aangemoedigd vond, toen ik, geruimen tijd geleden, hoorde beweren, dat het Eedzweren, even als de Jagt, meer als eene menschelijke dan als eene Goddelijke instelling behoorde beschouwd te worden. Ik zal dan, in de eerste plaats, trachten aan te toonen, van waar het eedzweren zijnen oorstrong heeft; en tevens, dat hetzelve wel degelijk als eene Goddelijke instelling moet worden beschouwd. In de tweede plaats, hoedanig het eedzweren bij eenige volken in gebruik is geweest. Waarna ik, ten derde, met eenige aanmerkingen, zoo over de noodzakelijkheid des eeds, als over de wijze van eedzweren in onze dagen, en hetgeen deswege te wenschen overblijft, mijne rede zal besluiten. - Verwacht evenwel, M.H., geene volledige beschouwing van - maar beschouwt het enkel als eene bijdrage tot dit allergewigtigst onderwerp.
I. Het zal wel weinig betoog behoeven, dat het eedzweren, van de vroegste tijden, bij alle volken, voor een zeer gewigtig en godsdienstig werk gehouden werd. Trouwens, hoe konde het ook anders, of de vreeze Gods, in wiens naam en met aanroeping van welken men reeds in de eerste tijden zwoer, moest alle volken zoodanig denkbeeld daarvan doen vormen; naardemaal zelfs de Heidenen, schoon

{==185==} {>>pagina-aanduiding<<}
deze den waren God niet aanriepen, maar bij hunne Afgoden zwoeren, of bij iets anders, dat hun heilig of zeer waardig was, en hetwelk zij ook als eene Godheid eerden, hierdoor evenwel toonden, eene ingeschapene kennis eener Godheid te bezitten, welke voor hen genoegzaam was, om voor dezelve ontzag en eerbied te toonen, dewijl zij daarbij geloofden, dat, wanneer zij daarin valschelijk handelden, zij hunne Goden bedrogen, zich verzekerd houdende, dat het ongelijk, den Goden aangedaan, op hen zoude gewroken worden.
Na deze opmerking zal nu meer bepaaldelijk blijken, van waar het eedzweren zijnen oorsprong heeft; en tevens, dat hetzelve door God is ingesteld.
Hoe dikwijls heeft niet de Allerhoogste zijn verbond, zijne beloften en gezegden met eenen eed bevestigd! Zoo deed Hij aan abraham, volgens Gen. XXII:16-18: Ik zwere bij mijzelven, spreekt de Heere: daarom, dat gij deze zake gedaan hebt, enz. Dergelijk eedzweren vinden wij mede bij jesaia, XLV:23; amos, VI:8; Exodus, XXXII:13; jeremia, XI:5, XXII:5, XLIX:13; bij welken laatstgenoemden wij den Allerhoogsten zelven hooren spreken: opdat ik den eed bevestige, dien ik uwe vaderen gezworen heb. Deze weinige voorbeelden zijn genoegzaam om aan te toonen, hoe God bij zichzelven zwoer, waardoor dan het oneindig Opperwezen, als met den vinger op zichzelven wijzende, te kennen wilde geven, dat geen andere eed Hem behaagde, dan die, welke in Hem alleen gedaan werd; gelijk Hij ook aan Israël bevolen heeft, in zijnen naam te zweren, en tevens verboden, de namen van andere Goden te gebruiken, Deuteron. VI:13: Gij zult den Heer uwen God vreezen, en Hem dienen: gij zult bij zijnen naam zweren; wordende gelijk bevel gevonden bij Deuteron. X:20, jesaia, LXV:16, en jerfmia, IV:2; terwijl het verbod, om de namen van andere Goden te gebruiken, te vinden is Exodus, XXIII:13: In alles, dat ik tot ulieden gezegd heb, zult gij op uwe hoede zijn, en den naam van andere Goden zult gij niet gedenken; uit uwen mond zal hij niet gehoord worden.
Dat de Allerhoogste ook zwoer bij zijne deugden, volmaaktheden en eigenschappen, als bij zijne heiligheid, bij zijne trouwe, bij zijne regterhand, bij den arm zijner sterkte, bij zijnen grooten naam, bij zijne ziele, bij zijne heer-
{==186==} {>>pagina-aanduiding<<}
lijkheid en dergelijke, vinden wij aangeteekend op vele plaatsen, als Psalm LXXXIX:36, 50. XCV:11. LXII:8. jeremia XLIV:26. LI:14, en amos IV:2.
Even zoo vinden wij ook Deuteron. XXXII:40. jeremia XXII:24, en ezechiël XVII:16, dat de Allerhoogste nog op eene andere wijze zwoer, zeggende: ik leve in eeuwigheid, ik leve, of zoo waarachtig als ik leve.
Laat mij nu nog met eene enkele plaats aantoonen, hoe door mozes, op bevel van God, het eedzweren aan den Israëliet geboden werd, hetgeen wij Exodus XXII:10 en 11 vinden aangeteekend: Wanneer iemand aan zijnen naasten een ezel of os, of klein vee, of eenig ander beest te bewaren geeft: en het sterft, en het wordt verzeerd, of weggedreven, dat het niemand ziet: zoo zal des Heeren eed tusschen hen beiden zijn, of hij niet zijne hand aan zijns naasten have geslagen heeft. En de heer derzelver zal dien eed aannemen, en hij zal het niet wedergeven.
Dat men, in die dagen, geen bepaald formulier van eedzweren bezat, maar dat men op verschillende wijzen en met onderscheidene uitdrukkingen de eeden aflegde, hetzij dan dat die willekeurig waren, hetzij dat het genoegzaam was bij den waren God te zweren, is mij niet onduidelijk voorgekomen. Ik zoude dit in het breede met eene menigte van voorbeelden kunnen aantoonen, zoo als met dat van samuel, hoe deze zijn volk liet zweren, dat hij niemand had verongelijkt, noch onderdrukt, noch van iemands hand een geschenk genomen had, enz.; met dat van boaz, hoe deze tot ruth zwoer; voorts saul tot het volk, tot jonathan, tot nathan, tot de Thekoïtische vrouwe; eindelijk ook nog door andere voorbeelden, ten blijke dat men den Allerhoogsten als eenen wreker der ongeregtigheid aanriep door de uitdrukking, alzoo doe mij de Heer, en alzoo doe Hij daartoe; of dat men het Hoogste Wezen tot hulp of getuige inriep, gelijk in lateren tijd paulus deed, naar zijnen Brief aan de Romeinen, I:9, en dien aan de Corinthiërs, I:23.
Dat almede zeer vroeg het eedzweren met zekere plegtigheden vergezeld ging; dat hetzelve geschiedde met opheffing der handen en van het aangezigt hemelwaarts, gevolgelijk dat hetzelve door de aanroeping van Hem, die de hemelen bewoont, als van eenen biddenden moet worden ontleend, kan ons blijken uit hetgeen wij in Genesis XIV:22 en 23, en bij Daniël, XII:7, lezen.

{==187==} {>>pagina-aanduiding<<}

Dat zoodanig eedzweren, met het opheffen der hand of handen hemelwaarts, door God zelven was ingesteld, althans dat de Allerhoogste zelf daartoe het voorbeeld gegeven had, zullen wij uit de volgende plaatsen kunnen afleiden. Immers vinden wij Exodus VI:7: Ik zal u brengen in dat land, daarover ik mijne hand heb opgeheven; hoedanige voorbeelden mede Numeri XIV:30, nehemia IX:15, Psalm CVI:26, ezechiël XX:6, XXXVI:7 en Deuteron. XXXII:40 gevonden worden.
Dat het eedzweren, in die dagen, nog op andere wijzen geschiedde, maar toch altijd met zekere plegtigheid gepaard ging, kunnen wij in de twee volgende voorbeelden opmerken, Genesis XXIV:2, 3 en 9: Abraham sprak tot zijnen knecht, den oudsten zijnes huizes, regerende over alles, wat hij had: Leg toch uwe hand onder mijne heupe, opdat ik u doe zweren bij den Heere den God des Hemels en der Aarde, dat enz. - Toen leide de knecht zijne hand onder abrahams zijnes heeren heupe, en hij zwoer hem over deze zake. En Genesis XLVII:29, 30 en 31, in welke plaats jakob zijnen zoon met gelijke plegtigheid liet zweren, om hem niet in Egypte te begraven.
II. Ik ga over tot het tweede gedeelte mijner rede, hoedanig in lateren tijd het eedzweren bij eenige volken plaats had, zonder daarbij, evenmin als bij het vorige deel, eene tijdrekenkundige orde te houden.
Dat men altijd, ten aanzien dezer plegtigheid, te werk ging naar de vooroordeelen en het licht van elken tijd, zullen wij uit de volgende voorbeelden kunnen opmerken.
Zoo verhaalt plinius, dat de Egyptenaren zwoeren bij isis en osiris, beide Goden, aan welke zij eene menschelijke gedaante toekenden. Zij zwoeren ook bij den Hond anubis, bij den Os apis, bij den Krokodil, bij den Aap, zelfs bij Knoflook en Ajuin, ook bij de Standbeelden, die zich in de tuinen bevonden. - Wie uwer, M.H., die virgilius gelezen heeft, herinnert zich niet den merkwaardigen eed van latinus aan aenéas?

Suspiciens coelum, tenditque ad sidera dextram: 
Haec eadem, Aenea, terram, mare, sidera juro: 
Latonaeque genus duplex, Janumque bifrontem 
Vimque Deum infernam, et diri sacraria Ditis: 
Audiat hoc Genitor, qui foedera fulmine sancit. etc. 


{==188==} {>>pagina-aanduiding<<}

Dat is: Naar den hemel ziende, en mijne regterhand naar het gesternte verheffende, zoo zweer ik, o aenéas! bij de aarde, bij de zee, bij de sterren, bij het dubbel geslacht van latona, bij janus met zijne twee aangezigten, bij de magt van den God der benedenwereld, en de binnenste heiligdommen van den schrikkelijken pluto: De Vader van alle geslachten, die zijne verbonden door den bliksem bevestigt, hoore dit!
Andere dergelijke beschrijvingen voorbijgaande, zal ik mij, kortheidshalve, bepalen tot vermelding van hetgeen, daartoe betrekkelijk, door mij uit eene lectuur van vroegeren tijd bijeengezameld, en in korte bewoordingen opgeteekend is. Ik vinde dan in die aanteekeningen, dat de oude Phoeniciërs, zwerende, in hunne linkerhand hielden een dier (een lam of varken) en in hunne regterhand eenen steen, met welken zij het hoofd van dat dier insloegen, daarbij uitroepende: Zoo ik valschelijk zweer, doe en verbrijzele mij jupiter en de overige Goden, zoo als ik dit dier doe!
Deze wijze van eedzweren had veel overeenkomst met die, welke bij de Romeinen genoemd werd de eed in jovem lapidem, en voor de plegtigste werd gehouden. Hij, namelijk, die zwoer, had eenen steen in zijne hand, en wierp dien weg, zeggende daarbij: Zoo ik valschelijk zweer, werpe jupiter mij, behoudens de stad en het slot, alzoo weg, of alzoo uit mijne goederen, gelijk ik dezen steen doe!
Zij zwoeren ook bij de Goden; ook wel bij hetgeen hun zeer waardig en dierbaar was: bij jupiter, bij hercules, bij castor en pollux; ook wel in omnes Deos; maar de vrouwen altijd bij juno, en de verliefden bij venus.
De krijgslieden zwoeren bij hunne spiesen, houdende al zwerende hunne zwaarden op den nek; welke wijze bij de oude Germanen, zelfs nadat zij de Christelijke Godsdienst reeds hadden aangenomen, nog langen tijd in gebruik gebleven is.
Hoe gewigtig de eed bij de Longobarden geoordeeld werd, blijkt hieruit, dat zij, wanneer aan iemand hunner een eed werd opgelegd, niet wilden, dat de eed terstond wierd afgelegd, maar dat den zwerenden, uit hoofde van het gevaar zijner ziele, met denzelven gepaard gaande, een tijd wierd gesteld, om zich deswege vooraf te bedenken; wordende den zoodanigen hiertoe de tijd van twaalf dagen vergund,

{==189==} {>>pagina-aanduiding<<}
onder verpligting van vooraf borg te stellen, om, ingeval hij niet zwoer, boven het verlies zijner zaak, eene boete aan den Regter, en tevens aan zijne partij, te kunnen voldoen.
De Syracusers trokken, bevorens zij zwoeren, een purperen gewaad aan, en hielden eene brandende fakkel in de hand.
De Sumatranen, ook de Chinezen, namen eenen haan, vielen op de beide knieën, en wrongen dan dat dier den kop af, waarna zij overluid, de handen hemelwaarts heffende, uitriepen: Indien ik anders doe, dan ik beloofd heb, doe dan met mij, o Hemel! gelijk ik met dezen haan gedaan heb!
De Franken hielden, zwerende, een stuk gelds in de hand, welks beeldtenis den Koning, ook wel een kruis voorstelde. Deze wijze werd genoemd in pecuniam te zweren. Zij legden ook hunne linkerhand op den aardkloot, en hieven te gelijk hunne regterhand hemelwaarts, wanneer zij onderlinge eendragt zwoeren.
De Saksers zwoeren slechts met aanraking van hun zwaard, of zij zwaaiden met hetzelve.
De Alemannen trokken ijzeren handschoenen aan, hetgeen men noemde gewapenderhand zweren.
De oude Duitschers zwoeren met aanraking van het kleed van hunnen Heer of Graaf.
De oude Vriezen ligtten, zwerende, met hunne linkerhand hun hoofdhaar op, zettende daarop twee vingers van hunne regterhand, welke wijze zeer plegtig en heilig werd gehouden; vanwaar het zeggen afkomstig is, dat men dan eerst eenen Vries gelooven moest, wanneer hij zijne haren met zijne handen vasthield.
Deze weinige voorbeelden en gewoonten, zonder nog zoo vele, als bij cicero, virgilius, plutarchus, propertius, livius, horatius, plato en andere oude schrijvers gevonden worden, aan te halen, zullen, zoo ik vertrouwe, genoegzaam zijn, om onze overtuiging te vestigen, dat alle de opgegevene wijzen en zoogenaamde plegtigheden op vooroordeelen gegrond, en uit het Heidendom waren overgebleven.
De geschiedschrijver florus verhaalt ons, hoe de tweede Koning van Rome, numa pompilius, die omstreeks 700 jaren vóór christus geboorte leefde, de wijze van eedzweren verbeterd, en den lof verworven heeft, van ve-
{==190==} {>>pagina-aanduiding<<}
le goede wetten gemaakt, en daarbij Godsdienstplegtigheden vastgesteld te hebben, om daardoor de wilde gemoederen van een destijds nog ruw en barbaarsch volk te beteugelen. Welke heilzame gevolgen die goede wetten voor dat volk hebben opgeleverd, vinden wij bij de montesquieu aangeteekend: ‘Er is nimmer, volgens titus livius, een volk geweest, bij hetwelk de oorzaken van ontbinding en verval zich zoo laat ontdekt hebben, als bij de Romeinen, en bij hetwelk de matigheid en armoede langer in eer zijn gehouden. De eed had zoo veel invloeds op dit volk, dat niets hen sterker aan de wetten verbond, dan deze. Zij deden menigmalen, om toch hunnen eed niet te breken, zoodanige dingen, tot welke hen de zucht tot roem en de liefde tot het vaderland nimmer zouden hebben doen komen. Toen dit zelfde volk de wijk wilde nemen naar den heiligen berg, voelde het zich teruggehouden door den eed, welken het aan de Burgemeesteren had gedaan, van met hen ten oorlog te zullen trekken. Zij maakten een ontwerp, om de Burgemeesteren om hals te brengen; doch men deed hun verstaan, dat zij daardoor evenwel niet van hunnen eed ontslagen waren. Alzoo kan men uit de misdaad, welke zij wilden begaan, om den meineed te vermijden, opmaken, welk een denkbeeld zij hadden van het verbreken van den eed. Na den slag bij Cannae wilde het volk, geheel verslagen, de wijk nemen naar Sicilië. Scipio deed hun zweren, dat zij te Rome zouden blijven. De vrees voor het verbreken van dien eed deed alle andere vrees verdwijnen. Rome was gelijk
een schip, hetwelk in storm voor twee ankers ligt, - de Godsdienst en de Zeden.’
Na dezen tijd, waartoe ontwijfelbaar de goede wetten van numa pompilius hebben medegewerkt, werden bij de Romeinen allengs alle heidensche gewoonten van eedzweren door andere vervangen. Men begon meer algemeen in de tempels te zweren; men legde de handen op het altaar. Tango aras, medios ignes et vos numina testor. Somwijlen waren de altaren met horens voorzien; men greep dezelve zwerende aan, hetgeen te kennen gaf, dat men tot de Godheid zijne toevlugt nam. Men raakte ook de beelden aan. Falsus erit testis, vendit perjuria summa exigua, Cereris tangens aram pedemque etc. Men zwoer daarna bij het graf van christus; bij het hout des kruises; bij het lijnwaad, waarop de beeldtenis van den Zaligmaker geschilderd was;

{==191==} {>>pagina-aanduiding<<}
bij de overblijfselen der Heiligen, of bij het graf der martelaren; bij de heilige glorieuze Moeder Gods; bij de heilige Engelen, dezelve met name noemende, en dergelijke. Men zwoer ook bij de heilige Evangeliën; welke wijze voor de plegtigste werd gehouden, en langen tijd in gebruik schijnt te zijn gebleven. Men legde de regterhand, welke de Ouden als eene Godheid eerden, op de Evangeliën. Zij vooronderstelden, dat in de regterhand de zitplaats der trouwe geheiligd was; vanhier, zoo men meent, de woorden en dextra sidesque. De vrouwen, gewoon zijnde, aan haren hals, op de borst nederhangende, een sieraad te dragen, bestaande in een kruis, waarin het Evangelie, of een gedeelte van hetzelve, of ook wel het afbeeldsel van een Heilige gesloten was, legden hare regterhand op dat kruis, hetwelk men in die dagen borstzweren noemde; vanhier mede, dat nog in lateren tijd het zweren met de regterhand op de linkerborst door de vrouwen in gebruik gebleven is.
Intusschen schijnt het mij toe, dat Keizer justinianus, die ruim 500 jaren na de geboorte van christus leefde, de eerste geweest is, die een bepaald formulier van eed heeft voorgeschreven; althans in vroegeren tijd heb ik desaangaande niets kunnen opsporen. Dit formulier van justinianus is van te veel beteekenis, om van hetzelve alhier geen meer bijzonder gewag te maken; hetzelve luidde, woordelijk vertaald, aldus: ‘Ik zweer bij den Almagtigen God, en deszelfs eeniggeboren Zoon, den Heere jezus christus, en den Heiligen Geest, en bij de heilige glorieuze Moeder Gods en altijd Maagd, maria, en bij de vier Evangeliën, welke ik in mijne hand houde, en bij de heilige Aartsengelen michaël en gabriël, dat, enz. - indien ik alle deze dingen niet alzoo zal houden, ik en hier en in de toekomende eeuw in het verschrikkelijk oordeel van den grooten Heer God en onzen Zaligmaker jezus christus zal staan, en deelhebben met judas, en de melaatschheid van gehazi, en den schrik van kain, en daarenboven zal onderworpen zijn aan de straffen, die in de Goddelijke wet vervat zijn.’
Dat justinianus, hoezeer bekend als een man van doorzigt en diepe wijsheid, blijkens de op zijnen naam en last uitgevaardigde belangrijke wetten, nogtans met den waren aard van het Christendom zeer weinig bekend was, zal ons uit dit formulier niet onduidelijk zijn gebleken; maar inte-
{==192==} {>>pagina-aanduiding<<}
gendeel, dat het bijgeloof nog in die dagen de ware kennis van het Evangelie benevelde, ja in eene dikke duisternis hield; tevens, dat vele ingekankerde gewoonten der Heidenen nog eenen geruimen tijd bleven voortduren, zoodat men eerst in volgende tijden zoodanige wijze van eedzweren met regt wraakte, en in de achtste eeuw zeer geijverd werd, dat men alle dergelijke wijzen en plegtigheden, als zoo vele onreinheden van het Heidendom, verwerpen zoude, hetgeen dan ook daarna door karel den grooten is bevolen geworden, die beval, dat men bij het eedzweren niets meer van die afgekeurde Godsdienst zoude bezigen.
De daarop volgende dagen hebben dit dan ook doen opmerken.
Allengs, naar gelang der toeneming van meerdere beschaving en verlichting, bezigde men andere formulieren. Men boeide den aflegger des eeds meer aan de zaak zelve. Men trachtte hem meer ontzag en wezenlijken eerbied voor de Godheid in te boezemen; ja men legde den Regter den pligt op, om den aflegger des eeds de straf, welke zoo door Goddelijke als door menschelijke wetten op het valsch zweren was bepaald, vooraf nadrukkelijk voor te houden.
Evenwel dat ook hierin geene volmaaktheid plaats had, maar dat men nog te veel aan het oude bleef hangen, hiervan leveren de laatste Land- en Stadregten van sommige plaatsen, ook in ons Geldersch gewest, en van onzen vroegeren leeftijd, de duidelijkste bewijzen op. Onder anderen vinden wij in het Landregt van Tielre en Boemelrewaarden, het Stadregt van Boemel, het Landregt van Zutphen en andere wetten een formulier van eed voorgeschreven, hetwelk ik, tot bewijs van mijne stelling, mede woordelijk moet mededeelen en aldus luidt: ‘Dat, zoo gij valschelijk zweert, gij daardoor den Almagtigen God lastert, en uzelven berooft van alle genade Gods, op u ladende alle de straffen en vloeken, die God den verdoemden en vervloekten heeft opgelegd. Dat God u nimmermeer in uwe nooden zal te hulp komen, maar dat gij met lijf en ziel eeuwiglijk vervloekt zult zijn, en nooit deel hebben aan de genaderijke beloften, die God aan de Christenen gedaan heeft. Dat gij daarom u wel zult hebben te bedenken, alle bedriegelijkheid aan eene zijde stellen, en de loutere waarheid, zoo als dezelve u bewust is, Gode ter eere en der geregtigheid tot stuur, zult zeggen, zonder u te laten bewegen door giften of ga-
{==193==} {>>pagina-aanduiding<<}
ven, vriendschap, vijandschap of maagschap, waardoor gij u in gevaar van eeuwige verdoemenis zoudt stellen.’
Velen uwer, M.H., zullen het naauwelijks kunnen gelooven, dat men op het einde van de 18de en ook nog in het begin der tegenwoordige 19de eeuw het zoo evengemeld formulier bezigde, en met mij het daarvoor houden, dat hetzelve, ofschoon dan eenigzins nader gewijzigd, alleen zijnen oorsprong heeft van die donkere tijden, in welke men Gods oordeel en wraak zoo gretig inriep, bij voorbeeld door te zweren: dat ik omkome; dat de Goden mij verderven; dat zij mij verdelgen! en dergelijke.
Ik oordeel, tot betoog van het tweede gedeelte mijner rede, genoeg gezegd te hebben; terwijl ik voorts verwijze tot de zeer uitgebreide, belangrijke Dissertatie van Gelderlands tegenwoordigen Directeur der Registratie, Mr. g.j.j. naïrac de jure jurando, in het jaar 1808 aan de Leidsche Hoogeschool in het openbaar verdedigd.

(Het vervolg en slot in het andere No.)




Overgang van Hendrik IV, van Frankrijk, van de hervormde tot de katholijke kerk.

(Uit sully's Gedenkschriften.)

(Vervolg van bl. 155.)

Blik op den stand der zaken in Frankrijk.

Onder karel IX was Frankrijk wel het meest verscheurde en ongelukkigste land in Europa. Twee magtige partijen, die der guisen en der bourbons - eene, deze tegen gene gebruikende en opzettende, allerkwaadaardigste drijfster, die ooit bestond, catharina de medicis - een, naar den geest, zijn gansche korte (slechts tot 24 jaren gebragte) leven lang, onmondig gebleven Koning - tweederlei geloofsbelijdenissen, welker aanhangers elkander mistrouwden en haatten, vervolgden en moordden - deze waren de bestanddeelen, uit welke het staatswezen bestond. Onder dezen Schaduwkoning hadden van 1562 tot 1573 vier oorlogen plaats gevonden, noodwendig te verwoestender, daar zij tegelijk religie- en burger-oorlogen waren. Gedurende de korte jaren van vrede leden de zwakkere Hugenoten zoodanige mishandelingen van de Katholijken, dat de menschelijke

{==194==} {>>pagina-aanduiding<<}
natuur er voor beeft. Bij het voorbijtrekken des gezegenden ligchaams niet geknield te hebben, was somtijds genoeg, om den dood op den brandstapel te weeg te brengen. Niet over honderden, maar over duizenden spraken de regtbanken, in weinige maanden, de doodstraf uit, en voltrokken dezelve in de grootste haast. Tusschen den derden en vierden dezer oorlogen (24 Augustus 1572) viel de Parijsche bloedbruiloft voor, die ijselijkste aller gebeurtenissen, de grootste en onuitwischbaarste schandvlek op Frankrijks bloedige geschiedenis. - Nogtans was de staatkundige verbittering, met name tegen de regering, dikwijls nog heviger dan de godsdiensthaat. Deze verbittering kon bezwaarlijk verzachting vinden onder de regering van hendrik III, die uit Polen, op welks troon hij zat, ontvlugt was, om denzelven met den meer verkieslijken van Frankrijk te verwisselen; want hij was zelf een hoofdbewerker van den Bartholomeus-nacht, en geheel overgegeven aan zijne moeder, catharina de medicis. Zijn dood (1584), door den dolk des Dominikaner monniks jacques clement, kon niet dan de verwarring doen stijgen, daar met hem het Huis van valois uitstierf, en de naaste erfgenaam, hendrik van navarre, de eerste bourbon, Hervormd was, en als zoodanig door de meerderheid der Franschen als onbevoegd tot den Franschen troon werd aangezien. Ook buitendien was hem alles tegen - de Pauselijke ban, waaronder hij lag, en waardoor hij van de troonopvolging was uitgesloten; Spanjes genegenheid, om de Katholijke partij te hulp te komen, welker leden daarin overeenstemden, dat zij geenen Protestantschen Koning wilden. Op zijn zwaard en de getrouwheid zijner krijgsbenden berustte alzoo zijne eenige hoop, om
tot den troon te geraken. Reeds was een oude Kardinaal van Bourbon, onder den naam van karel X, tot Koning uitgeroepen; de Hertog van mayenne oogde op hetzelfde doel; philips II van Spanje liet het zich onnoemelijke sommen kosten, om den Franschen schepter in zijne handen te krijgen. Alles woelde onstuimig door elkander. Veldslagen werden geleverd, vestingen bestormd, steden ingenomen, door beide partijen vreemde troepen in het land gevoerd, alle schatten en vermogens te werk gesteld. En nogtans bragt dit alles den goeden hendrik niet tot zijn doel. Nooit zou hij het zwaard mogen uit de hand leggen, nooit kon hij aan herstelling zijns geteisterden lands den-
{==195==} {>>pagina-aanduiding<<}
ken, zoo hij dat Calvinistisch geloof niet verliet, 't welk bij de meerderheid des Franschen volks in zoo hooge mate gehaat was. Dit erkenden en gevoelden niet weinigen onder de Hervormden zelve. Ook de redelijke sully ried zijnen Koning daartoe; en het is bepaaldelijk mijn voornemen, zijn gesprek daarover met den Koning, of veelmeer zijne rede daarover aan den Koning, mede te deelen. Zij maakt den inhoud uit des 37sten Hoofddeels van het eerste Deel der Memoires.
‘Daar de ranken, - kwade geruchten omtrent, en waarschuwingen voor hem dagelijks toenamen, en het gemoed des Konings hevig verontrustten, daar hij ook diegenen, welke de hoogste ambten en waardigheden rondom hem bekleedden, niet meer vertrouwen durfde, zoo liet hij u op zekeren dag zeer vroeg halen, daar hij nog te bed lag. Nadat hij u aan het hoofdeneinde des beds had doen nederzitten, zeide hij tot u: Wel nu, mijn vriend, wat zegt gij van de lagen, die zij tegen mijn geweten, mijn leven en mijn rijk smeden? Want, zoo als ik de gemoederen gestemd zie (en wel van lieden, die ik op alle mogelijke wijze aan mij verpligt heb), en naar de toenemende boosheid van velen te oordeelen, die ik u wel eens noemen zal, geloof ik te moeten aanneemen, dat noch deugd noch weldaden zulke vastberadene booswichten zullen kunnen overhalen, mij in rust, welligt ook niet bij vrijheid en leven te laten. Daarom verzoek ik u, mij uwe meening ronduit te zeggen, door welke middelen (geweld en wreedheid uitgezonderd) ik de onophoudelijke bestokingen en aanmatigingen ontgaan kan, welke men zich tegen mijne, mij door God, de natuur en de wetten des Koningrijks geschonkene, regten veroorlooft. - Daarop antwoorddet gij: Majesteit! bij zoo moeijelijke aangelegenheden, die zoo vele goede of kwade gevolgen naar zich slepen, hadt gij een begaafder man noodig, dan ik ben. Doch, daar gij mij beveelt te spreken, zoo zeg ik, dat mij in de tegenwoordige omstandigheden, zoo verre ik ze door eigene ervaring en uwe mededeelingen heb leeren kennen, uitstel, aarzeling en lange redeneringen gansch ongepast schijnen te zijn. Ik laat derhalve alle woorden en bewijzen daar, om u te zeggen, dat er, mijns bedunkens, maar twee wegen zijn, om u uit het gevaar te redden - uit de zorg kunnen Koningen en Vorsten, die goed regeren willen, nooit geraken - namelijk, of u naar de wenschen en vorderingen dergenen te schik-
{==196==} {>>pagina-aanduiding<<}
ken, welken gij mistrouwt, of u van de
magtigsten en voornaamsten te verzekeren, en dezelve op eene plaats te brengen, waar zij u niet meer schaden kunnen. Daar zij zeer rijk zijn, kunt gij op hunne kosten nog lang krijg voeren. De raad, om ter misse te gaan (Roomsch te worden), kunt gij, mijns achtens, van mij niet verwachten, daar ik Hervormd ben (étant de la religion); doch wel durf ik u zeggen, dat dit het ligtste en snelst werkende middel was, om alle aanmatigingen af te wijzen, en alle kwaadaardige aanslagen te verijdelen. - Daarop antwoordde u de Koning: Maar ik bid u, mij vrijuit te zeggen, wat gij aan mijne plaats doen zoudt? - Uwe Majesteit weet wel, antwoorddet gij, dat ik u nooit in eene gewigtige zaak raad geef, zonder eerst rijpelijk daarover nagedacht te hebben. Daar ik nu hetzelfde in mijne eigene zaken gewoon ben, zoo kan ik u verzekeren, dat ik er nog nooit aan gedacht heb, wat ik doen zou, zoo ik Koning was; want mijn hoofd is noch geschikt noch bestemd om eene kroon te dragen. Geheel anders is het met u, mijn Koning! Het ziet er niet naar uit, dat het rijk immer tot zijne vorige hoogheid, welvaart en glans zou kunnen geraken, zoo niet uwe uitstekende deugden en uw waarachtig koninklijke moed het bewerken. Geen ander (lid) van uw huis kan iemand, wie hij ook zij, zulk eene hoop verschaffen. Maar, hoe veel regt gij ook op de regering moogt hebben, hoezeer dezelve uwen moed en uwe deugden behoeft, zoo is het mij toch altijd voorgekomen, dat gij nooit tot het geheel en vreedzaam bezit derzelve zult geraken, dan door die beide middelen. Bij het eerste derzelve, geweld en wapenen, zullen zeker stoute besluiten, gestrengheid, gewelddadigheden (die met uwen gemoedsaard strijden) worden gevorderd. Gij zult met tallooze zwarigheden, moeiten, worstelingen, verdrietelijkheden, gevaren en inspanningen te kampen hebben, den zadel steeds onder het lijf, het pantser steeds daarop, pistolen en degen gedurig in de vuist moeten hebben, en, hetgeen nog meer zegt, aan rust,
genoegen, tijdverdrijf, liefdehandel, matressen, spelen, honden, valken en lusthuizen vaarwel moeten zeggen. Nooit zult gij met deze zaken aan een eind komen, ten zij door eene menigte ingenomene steden, gevechten, veroveringen en bloedbaden. Bij het andere middel daarentegen, door u namelijk, ten aanzien van de Godsdienst, naar den wil der meerderheid van uwe onderdanen te schikken, zult

{==197==} {>>pagina-aanduiding<<}
gij niet zoo veel verdriet, bekommering en zwarigheden in deze wereld vinden; maar wat de andere wereld betreft, voegdet gij er lagchend bij, zoo sta ik u voor niets in. Hieromtrent moet uwe Majesteit een eigen, geheel vrijwillig besluit nemen, zonder door iemand daartoe opgewekt te zijn, het allerminst door mij, die Hervormd ben, en bij u niet als Godgeleerde of kerkeraad, maar als ambtenaar en Staatsraad ben aangesteld. - Hier begon de Koning te lagchen, rigtte zich in zijn bed op, krabde zich verscheidene malen het hoofd, en zeide toen: Ik zie zeer wel in, hoe waar alles is, wat gij mij zegt; maar ik zie aan alle zijden zoo vele doornen, dat ik mij onvermijdelijk diep aan een' en anderen steken moet. Want gij weet wel, dat van de eene zijde mijne Neven, de Prinsen van den bloede, en de Heeren van nevers, van lonqueville, van biron, van o.v. rieux, van manon, chateauvieux, vitry, antragues, sourdis en vele anderen, bijzonder epernon, die de onbeschaamdheid had, openlijk te verklaren, dat hij en zijne vrienden nooit eenen anderen Koning erkennen zouden, dan eenen van hun geloof, onophoudelijk bij mij aandringen, Katholijk te worden, of zij willen eene derde partij vormen en zich met de Ligue vereenigen. Van de andere zijde drijven, zoo als ik zeker weet, de Heeren van turenne, van trimouille en hun aanhang dagelijks en van alle zijden, dat, zoo ik Katholijk word, eene vergadering van Hervormden bijeengeroepen zal worden, om eenen Protector te kiezen en Provinciaalraden op te rigten - alle zaken, die ik niet zou kunnen dulden; en zoo ik hun den oorlog verklaren moest, om het hun te beletten, zou het mij het grootste harteleed zijn; mijne ziel zou het niet verdragen, dat ik diegenen kwaad zou toevoegen, die zoo lang mijn lot gedeeld, hun goed en leven gewaagd hebben, om het mijne te verdedigen. Er zijn onder hen zoo vele burgers en adellijken,
die ik nooit zal kunnen nalaten lief te hebben. - Bij deze woorden wierpt gij u den Koning te voet, kustet hem de handen, en zeidet met vreugdetranen: Majesteit! ik verheug mij onuitsprekelijk, u zoo welgezind jegens de Hervormden te zien; daar ik immer gevreesd heb, dat, wanneer gij eenmaal van Godsdienst veranderdet, - hetgeen ik mij als onvermijdelijk heb voorgesteld - men u overhalen zou om ons te haten en te mishandelen. Altijd zullen wij u hartelijk liefhebben en getrouw dienen;

{==198==} {>>pagina-aanduiding<<}
en wij zijn zoo talrijk, dat, zoo een geld- of eergierige of boosaardige anders handelen wilde, hij dadelijk door de overigen tot zijn' pligt teruggebragt zou worden. Vóór alle andere dingen behoorden, mijns achtens, de ijverige Katholijken dat geloof af te leggen, dat de Hervormden allen verdoemd zijn; schoon ook onder dezen eenige Geestelijken en andere onbezonnene lieden zijn, welke ons wel zouden willen overreden, dat het met de Katholijken even zoo gesteld is. Wat mij betreft, ik geloof daaraan volstrekt niet; maar houd het voor onbedriegelijke waarheid, dat, zoo een mensch, van welke Godsdienst hij uitwendig ook belijdenis moge hebben gedaan, slechts in de betrachting der tien Geboden, in het geloof aan het Symbolum (de 12 Artikelen), in de liefde tot God en den naasten, in het vertrouwen op den verdienstvollen en verzoenenden dood van jezus sterft, hij onfeilbaar zalig wordt, doordien hij dan toch zeker geene valsche Godsdienst, maar eene Godewelbehagelijke had. Vier of vijf uwer Leeraren, welken ik dit eenmaal zeide, gaven mij hierin gelijk. Wanneer gij alzoo, Sire, deze meening aannaamt en al uw leven daarnaar handeldet, zoo twijfel ik niet aan uwe zaligheid, al waart gij ook uitwendig Katholijk. Dan zult gij ook, zoo als ik zeker geloof, ons (Hugenoten) niet als verworpenen en verdoemden aanzien, en ons, uwe tegenwoordige geloofsgenooten, noch verdrukken noch uitroeijen, daar wij u opregt beminnen en altijd getrouw dienen zullen; gelijk God den onderdanen zelfs omtrent slecht regerende Koningen gebiedt te doen. Ik eindig alle deze redenen met de herhaalde verzekering, dat gij nooit rustig regeren zult, zoo lang gij uitwendig belijdenis van eene Godsdienst doet, welke bij de meerderheid der aanzienlijken en gemeenen in uw Koningrijk zoo zeer gehaat is. Doch zonder eene algemeene rust kunt gij noch hopen, den voormaligen welstand en glans, den rijkdom en het geluk uws volks te herstellen, noch
daaraan zoo arbeiden, als gij het u dikwijls voorgesteld hebt. Nog minder kunt gij ooit tot de volvoering des hoogen, voortreffelijken ontwerps overgaan, om alle Koningen en Vorsten van Europa tot eene eenige Christelijke Republiek te verbinden. Want daartoe moet gij eerst zelf een groot, rijk en bevolkt Koningrijk in rust bezitten, om naar buiten groote en getrouwe verbindtenissen tot stand te brengen. - De Koning verzekerde u, dat uwe woorden hem zeer aangenaam geweest waren, en zeide: Ik zal er over nadenken; maar ondertus-
{==199==} {>>pagina-aanduiding<<}
schen moet gij uwen vertrouwdsten vrienden de gewenschte uitzigten geven; en ik, van mijnen kant, zal vijf of zes mijner voornaamste en oudste dienaars bijeenroepen, om ook hunne meening hierover te vernemen.

(Het vervolg en slot hierna.)

De gele koorts aan boord van een schip.

(Uit het Dagboek van Kapitein andrew smith.)

Ik zeilde van Liverpool naar Jamaika. Na eene genoegelijke reis, kwam ik ter plaatse mijner bestemming, en loste. Mijn schip, the lively Charlotte genoemd, was eene fraaije brik, geschikt voor de koopvaardij en bemand met dertien personen. Ik nam eene lading surker en rum naar Halifax terug in, met oogmerk, om van die plaats, nog vóór den winter, vracht naar Engeland over te brengen. Dit kon ik slechts door verdubbelde vlijt uitvoeren, daar ik eenigen tijd voor toevallige beletselen moest rekenen. Mijne brik was er op gebouwd, om snel te zeilen, en ik durfde gerust zonder konvooi (het was in den oorlog) varen, daar ik voor een' gewonen kaper niet behoefde te vreezen. Wij vertrouwden op onze vier zware stukken; en op het afschrikkend aanzien van geschilderde schietgaten en kanonnen, meenende, dat geen vijand ons zou aandoen, of hij moest zoodanige overmagt hebben, dat hij ons onbeschroomd op zijde kon houden, en alzoo ontdekken, welke onze wezenlijke middelen van verdediging waren. In haast nam ik alle benoodigdheden aan boord, en zeilde weg. Een koeltje, naauwelijks sterk genoeg, om de zeilen te vullen, dreef ons uit de haven van Port Royal. Het was ondragelijk heet. De lucht scheen vol vuur te zijn, en de roodheid van den dampkring vertoonde zich, een weinig vóór zonsondergang, zoo schitterend, alsof het de vlam eener brandende stad ware. Op Jamaika was het zeer ongezond; de gele koorts had er eene menigte inwoners weggerukt, en drie vierden der aankomende vreemdelingen werden er spoedig de slagtoffers van. Ik was zoo gelukkig geweest, dat ik, gedurende een verblijf van drie of vier weken, slechts twee man (jack wilson en tom waring) verloor; doch zij

{==200==} {>>pagina-aanduiding<<}
waren de twee kloekste en gezondste personen van mijn schip: de eerste stierf negenendertig uren nadat hij door de ziekte werd aangetast, en de andere op den vierden dag. Twee matrozen daarenboven waren krank, toen wij afvoeren; zoodat er slechts negen overbleven, in staat, om hun werk te doen. Ik verbeeldde mij, dat het in zee steken het beste was, dat ik doen kon, om aan de zieken kans op herstelling te geven, en het verspreiden der kwaal onder de gezonden te voorkomen. Maar ik had mij vergist. Ik had de besmetting met mij genomen. In den avond van den dag, toen wij het land uit het gezigt verloren, stierf er weder een persoon, en drie anderen werden ziek. Nog mogt ik van geluk spreken, in vergelijking van anderen, die te Port Royal de helft van hun volk verloren hadden, en sommigen in veel korter tijd, dan wij daar vertoefden. Wij zeilden voorspoedig, met een' gunstigen passaatwind, zoo digt bij Cuba langs, dat wij boomen en heesters, die daar groeiden, duidelijk konden onderscheiden. Vervolgens zetteden wij den koers noordoost, naar de Bahama-eilanden, ten einde in den grooten oceaan te komen.
Toen wij Crooked-eiland drie dagen uit het gezigt verloren hadden, werd het eensklaps doodstil. Zelfs die golvende beweging der zee, welke men gewoonlijk deining noemt, hield op. De zeilen hingen slap aan de raas. Het schip kroop langzaam, als een schildpad, voort op den oceaan, die zoo effen was, als des zomers het water in een' vijver. De kalme lucht zou geen veertje hebben kunnen dragen. Wolkenloos en helder, was het zuivere blaauw boven en het water beneden ons zonder eenig vlekje en geheel in stilstand. Teleurstelling en ongeduldig verlangen waren bij ons allen te bemerken, terwijl de zon schitterde aan den brandenden hemel en het pek van het touwwerk deed smelten, zoodat het op het dek nederdroop, en men een biefstuk op het blad van het anker zou hebben kunnen braden. Wij konden niet over het hout gaan, zonder onze voeten te branden. Ik liet toen een zeil over het dek spannen, te onzer beschutting tegen de stralen der zon; maar desniettegenstaande veroorzaakte ons de hitte eene matheid, die ons allen zwaar drukte.
Doodstilte wordt door den zeeman altijd met eene onaangename gewaarwording beschouwd; maar in het tegenwoordig geval was die meer dan ooit onbehagelijk. Aan de zie-
{==201==} {>>pagina-aanduiding<<}
ken ontnam dezelve de verfrisschende koelte van den wind, die hunne benaauwdheid verminderd zou hebben, en bevorderde bij de gezonden vatbaarheid voor de besmetting. Vermoeidheid en lusteloosheid waren hare magtige helpers. Bij zoo groote hitte scheen de koorts de bestanddeelen van het bloed te ontbinden. De ziekte nam meestal zoo spoedig toe, dat geen geneesmiddel eenige uitwerking kon doen, eer de dood een einde aan het lijden maakte. Ik had geenen heelmeester aan boord; doch uit de scheepsapotheek diende ik vruchteloos de gewone middelen toe. Trouwens, welke baat kon men van dezelve verwachten, daar de ziekte het leven bijkans zoo spoedlg vernietigde, als de omloop der vochten in het ligchaam plaats kon hebben? Thans had ik slechts vijf man meer, die hun werk doen konden; en nooit zal ik vergeten, wat ik gevoelde, toen drie derzelven ziek werden, op den vierden dag van ons ongelukkig stil liggen. Één der zieken stierf, terwijl ik bij zijne kooi stond, onder verschrikkelijke stuiptrekkingen. Zijn vel was geel, als saffraan; waterig bloed drong door alle poriën en kwam uit de hoeken der oogen; hij scheen als te vergaan in bloed, welks verdunning in den dood eindigde. Een ander man liep op het dek in eene vlaag van krankzinnigheid, en sprong over boord in de kaken van een' der roofzuchtige haaijen, die in grooten getale om het schip zwommen, en de verwoestingen schenen te bemerken, welke de dood onder ons aanregtte.
Ik had nu het akelig vooruitzigt, dat ook al de overigen zouden omkomen, en ik bad God, dat ik niet de laatste zijn mogt; want het scheen mij toe, dat, bij een eenzaam leven op de wijde wereldzee, elke sekonde mij zoo lang als een uur moest vallen, terwijl een dag, in dezen toestand doorgebragt, als eene eeuw van ellende ware. Nog zag ik nergens eenig teeken, dat er eene kleine koelte zou opsteken; het was, alsof de verschrikkelijke stilte altijd moest duren. Een storm ware welkom geweest. Die doffe lusteloosheid - die vreeselijke eenzaamheid en stilte overal in het rond, gepaard met het gedurig wegsterven der manschap, welke reeds tot zoo gering aantal was gesmolten, moest den sterksten en moedigsten wel tot wanhoop brengen. De slaap vlood verre van mij. Ik wandelde des nachts op het dek, zwijgend op de overblijvenden van mijn volk starende, en zij op mij - hopeloos en sprakeloos. De sterren schitter-
{==202==} {>>pagina-aanduiding<<}
den met eenen glans, aan de keerkringen eigen; ik zag naar dezelve op met een koortsachtig en ongeduldig gevoel, wenschende, dat ik op eene derzelven, of beroofd van bewustheid, of iets anders, dan mensch, ware. Een drukkend voorgevoel van toenemend onheil sloeg mijnen geest neder. De schouwplaats, zoo schoon op andere tijden, was boven alle verbeelding akelig in mijne omstandigheden. Ik werd overmand door werkelijke en vooruitgeziene en alzoo vervroegde ellende. Dertig jaren was ik aan het zeeleven gewoon; maar nooit had ik gedacht, dat er een toestand, zoo verschrikkelijk, als de mijne, mogelijk ware. Ik had mij niet verbeeld, dat er half zoo veel ellende kon plaats hebben, ofschoon storm dikwerf mijn leven in gevaar bragt, en ik tweemaal schipbreuk leed. Doch bij de laatstgenoemde ramp waren ligchaam en geest beide ingespannen en werkzaam; ik had geen tijd, om over het toekomende te mijmeren. Geheel lijdelijk te zijn, zoo als ik nu was, bij een verderf, dat ik langzamerhand zag naderen - het verschrikkelijkste lot te bemerken, dat op mij kwam
aansluipen, en dan genoodzaakt te zijn, deszelfs tragen voortgang af te wachten, als gebonden, op de plaats zelve beperkt, krachteloos, zonder eenige hoop, om op eenigerlei wijze levend van daar te geraken - zoodanige toestand was het uiterste van alle menschelijk lijden, eene zielesmart, welke door geene pen beschreven kan worden, en ik torschte met een stom stilzwijgen de geheele zwaarte van dit leed.
Mijn stuurman en kajuitjongen werden nu ook door de ziekte aangetast. Op den avond van den vijfden dag gaf will stokes, de oudste zeeman aan boord, den geest, juist bij het ondergaan der zon. Te middernacht stierf een ander. Bij het schijnsel der sterren lieten wij hen over boord. Ofschoon wij de hangmat om het ligchaam des laatsten sloegen, waren de uitvloeisels van een spoedig toenemend bederf zoo bedwelmend en walgelijk, dat men het bezwaarlijk op dek kon brengen en in het onpeilbare graf werpen. Het doffe nederploffen der lijken in zee, ik zal het nooit vergeten, deed lichtende kringen op de effene oppervlakte des waters ontstaan, en verbrak voor een oogenblik de akelige stilte - eene koude rilling ging door mijn hart - een onbeschrijfelijk gevoel overviel mij Ook nu nog klinkt somtijds, gedurende den slaap, dit geluid van het over boord laten der dooden in mijn oor, en ik verbeeld mij, weder

{==203==} {>>pagina-aanduiding<<}
op het schip te zijn, en al het verschrikkelijke dier eenzaamheid te ondervinden. Wij aanschouwden eindelijk die meurige wijze van begraven met eene onverschilligheid, welke het gevolg was van vertwijfeling. Wij hadden dagelijks ziekte en ontbinding voor oogen; de vreeze des doods vermogt niets meer op ons: integendeel, wij beefden op de gedachte van overblijven - zoo kan men ook aan het akeligste gewoon worden.
De laatste voorzorg, die ik gebruikte, was, de zieken op het dek te brengen, en onder een uitgespannen nat zeil te plaatsen, om hun eenige koelte te verschaffen. Nu stierf job watson, uit dezelfde plaats als ik afkomstig. Een oogenblik nadat ik hem den adem bad zien uitblazen, ten tien ure des avonds, terwijl het rondom mij alles zoo stil was als in eene uitgestorvene wereld, leunde ik tegen het want, en staarde op de vlakte des oceaans, die, van wege kalmte en bekoorlijkheid voor het oog, mij en de mijnen eenen fraai getooiden verderfengel geleek, wanneer ik eensklaps mij zonder angst, zorgeloos en geheel onverschillig gevoelde. Het was mij, alsof ik voor altijd alle hoop had laten varen, en eene ongeveeligheid overviel mij, die weinig van volslagene wanhoop verschilde. Ik was voorbereid voor mijn lot, het mogt komen, wanneer het wilde. Ik geraakte alzoo bevrijd van eene benaauwdheid, die mij zwaar, als lood, op het hart had gedrukt, en niet langer te dragen ware geweest. Bij het schijnsel der opkomende maan zag ik het lijk van den stuurman, dat wij in zee geworpen hadden; het dreef op den rug, slechts half in de hangmat gewikkeld - ik onderscheidde duidelijk zijn loodkleurig gelaat, dat een weinig beneden de oppervlakte van het helder doorschijnend water was, en een zeer groote haai sperde zijne hongerige kaken op, om deze prooi te grijpen: ik deinsde niet terug, maar hield koelbloedig mijn oog daarop gevestigd, als ware het de onverschilligste zaak van de wereld - ik was zoo onaandoenlijk als een standbeeld. Deze ongevoeligheid stelde mij in staat, om de zieken eene dienst te doen; namelijk, de ligchamen der gestorvenen naar den kant van het schip te slepen en over boord te werpen; want ten laatste bleef ik alleen over, om dit te verrigten. Allen, behalve mij, werden door de kwaal aangetast, en stierven de een na den ander, eer de negende dag ten einde was, uitgezonderd james robson, den minst gespierden man,
welken ik had, en die, naar zijn

{==204==} {>>pagina-aanduiding<<}
teeder gestel te oordeelen, weinig kans scheen te hebben, om zijne makkers te overleven. Zwak, als een kind, was hij van de ziekte; ik gaf hem de voedzaamste spijze, dle ik vinden kon - hij was een geraamte; ik bragt hem in mijne kajuit, en plaatste hem op een frisch bed, het zijne en dat der anderen over boord werpende. Ik beschouwde hem als het eenige levend wezen op het schip; alhoewel, zoo hij gestorven ware, ik op dat tijdstip er weinig meer verdriet om gehad zou hebben.
Hoe het schip door één man bestuurd zou worden, en wat middelen ik had, om de zeilen te bezorgen, in geval de wind mogt opsteken - dit veroorzaakte mij geene bekommering; ik was te zeer gehard tegen de vrees voor het toekomende, dan dat ik eenig mogelijk gevaar zou duchten. Robson kon mij geen bijstand bieden; ik had mij gevolgelijk in allen opzigte op mijne eigene pogingen te verlaten. Zoo het vaartuig ooit weder in beweging geraakte, ik alleen moest het behandelen en sturen. Doch wegens de voortdurende stilte was er geene waarschijnlijkheid, dat spoedig mijne tegenwoordigheid op het dek vereischt zou worden. Ik kon dus, ofschoon slechts voor korte oogenblikken, slapen, hetzij bij dag, hetzij bij nacht; ik had mij, zoo lang ik was, uitgestrekt naast den helmstok van het roer. Den tienden nacht, terwijl de zee nog geheel kalm was, viel ik in eene sluimering, en werd gekweld door akelige droomen, die mij beletteden, verkwikking van de rust te erlangen. Ik stond op, en de zwijgende stilte rondom mij scheen verschrikkelijker dan ooit te zijn. Wolken begonnen in de verte zich te vertoonen, en de sterren schenen flaauwer; de oceaan kreeg een donker aanzien. Millioenen levende wezens, die uit de diepte opgekomen of door de hitte in het stilstaand water voortgebragt waren, speelden in allerlei zonderlinge bewegingen op de oppervlakte. Geen matroos was er meer, om de wacht op het dek te houden. Nog bemerkte ik niet de minste beweging in het schip; de zeilen hingen slap neder, terwijl het licht der sterren steeds verminderde. In weerwil van mijne onverschilligheid, ontwaarde ik nu toch een onaangenaam gevoel, uit hoofde van mijne benaauwende eenzaamheid. Ik beschouwde mijzelven als voor altijd van de menschelijke zamenleving afgesneden, en dacht, dat mijn schip, zoo de winden het niet ergens heen dreven, zou verrotten op de verderf aanbrengende zee. Ik vergat het treurig lot van mijn volk op

{==205==} {>>pagina-aanduiding<<}
dit pas, en stelde mij met zekere gelatenheid voor, dat het oogenblik weldra zou komen, waarin ik de laatste teug waters dronk, en ook ik moest sterven! Dan begon ik weder te sluimeren, en duizend zonderlinge beelden kwamen mij voor oogen; daaronder was dikwerf het gelaat van mijnen overleden stuurman en van eenigen van het scheepsvolk, mismaakt en verbonden met zeldzame ligchamen. Bij het ontwaken gevoelde ik eene koortsachtige ongesteldheid. Soms verbeeldde ik mij, een vaartuig met volle zeilen en eene stijve koelte voorbij het schip te zien varen; dan weder voetstappen op het dek en gefluister van stemmen te hooren, alsof er menschen tot mij naderden, tot welke ik vergeefs riep; daarop volgde dan eene akelige stilte. Ik gevoelde geene vrees: want er kon niets ontzettender zijn, dan ik reeds had ondervonden; en dit denkbeeld maakte mij, gelijk ik reeds heb aangemerkt, voor alles onverschillig: wat toch konden in zoodanig oogenblik de gewone begrippen van goed en kwaad bij mij vermogen?
Den elfden dag van mijn lijden ging ik des morgens naar beneden in de kajuit, om aan robson iets tot verkwikking te geven. Bij tusschenpoozen was hij in het volle bezit zijner zinnen; maar de kortste verstandige woordenwisseling puttede zijne krachten uit, terwijl datgene, wat hij in de verwarring der ijlhoofdigheid sprak, geenszins hem zoo zeer verzwakte. ‘Waar is de stuurman?’ vroeg hij verwilderd: ‘Hoe ben ik in uwe kajuit gekomen, Kapitein? Hebben zij waring ook over boord geworpen?’ Ik gaf hem slechts een onbepaald antwoord, waarmede hij echter zich scheen te vergenoegen. Ik durfde hem niet vertellen, dat wij te zamen de eenige overgeblevenen waren; want, had hij onzen toestand in deszelfs geheele akeligheid vernomen, dit zou doodelijk voor hem hebben kunnen worden. - Op het dek terugkomende, bemerkte ik, dat er zich allengs meer wolken vormden, terwijl de lucht nog zwoeler en drukkender werd. De zon stak hevig, en hare zamengedrongene stralen veroorzaakten eene stikkende hitte, die verandering in den dampkring aanduidde. Eensklaps ontstond er weder hoop bij mij, dat er zich eene koelte zou verheffen, en ik uit mijne verschrikkelijke gevangenis verlost worden. Ik deed eene waarneming, en bevond, dat ik ver genoeg verwijderd was van de rotsen en banken van de Bahama-eilanden, werwaarts ik vreesde ongemerkt door den stroom gedreven te zijn. Alles,

{==206==} {>>pagina-aanduiding<<}
wat ik doen kon, indien er wind kwam, was, een noodfein uit te hangen, en mijne krachten te beproeven, om zee te bouwen, tot dat ik eenig reddend vaartuig mogt ontmoeten.
Ik nam terstond maatregelen, om alleen het scheepswerk te verrigten. Ik greep een touw, om het roer vast te zetten in zoodanige rigting, als ik noodig vond, zoodat ik in weinige oogenblikken kon wenden, wanneer omstandigheden dit vorderden. Ik klom naar boven en haalde de topzeilen in, welke ik niet reven kon. Voorts maakte ik over het geheele schip het zeil zoo klein als mogelijk was, latende slechts twee kleine lapjes staan; want, zoo de wind eens sterk begon op te blazen, zoude ik niet kunnen strijken, en de brik moest vergaan. Zoo handelende, had ik nog eenige kans, om het leven er af te brengen.
Nu staarde ik onrustig naar de wolken, die in beweging schenen; dit gezigt was bemoedigend voor mij. Eindelijk begon de zee zich te verheffen met langzame golvingen - daarop volgde eene zachte kabbeling, die nieuw leven aanbragt. Ik weende van vreugde en lachte, toen ik de zeilen zag bewegen en allengs vol worden; en wanneer ten laatste het schip zelve in beweging geraakte, juist op den middag van den elfden dag, nadat de doodsche en doodelijke stilte begon, was ik buiten mijzelven van blijdschap. Ik stond als uit de dooden op - ik ving op nieuw aan te leven. Hoe vreeselijk mijn toestand toen ook nog ware, dezelve scheen een hemel te zijn, in vergelijking van de naastvoorgaande dagen. De hoop op verlossing kwam weder met vernieuwde kracht boven. Ik gevoelde honger en at gulzig; want tot nu toe had ik naauwelijks genoeg gebruikt, om het leven te houden. Het uitzigt, dat ik eenmaal mij weder in gezelschap van menschen zou bevinden, wond mijne verbeelding op, en bragt mij in eenen staat van geweldige overspanning. De beweging van het schip nam merkbaar toe - men kon de golven, die tegen den boeg kabbelden, reeds hooren; de vaart werd sneller en sneller, tot dat de brik eindelijk vier of vijf knoopen in een uur liep. Dit was spoed genoeg voor de veiligheid des vaartuigs, maar niet voor mijn ongeduldig verlangen. Ik hield eenigen tijd voor den wind af, en zette toen, zoo veel mogelijk, koers in de streek der schepen, die naar Europa bestemd zijn. Ik berekende, dat ik, zoo klein zeil voerende, spoedig ingehaald moest worden door eenig schip, dat mij hulp kon verleenen. Ook werd ik niet teleurgesteld

{==207==} {>>pagina-aanduiding<<}
in mijne verwachting. Na twee dagen met eene matige koelte alzoo gevaren te hebben, gedurende welke ik het roer niet verliet, naderde mij een groote Westindischvaarder, en verschafte mij den noodigen bijstand. Alzoo was ik in staat, Halifax, en eindelijk de rivier Mersey te bereiken, omtrent vijf weken te laat; maar ik had den tijd vóór de reis berekend.

De bewoners van eene oester.

Wie zou, zoo mikroskopische waarnemingen zulks niet staafden, gelooven, dat de schelp van eene oester, als 't ware, eene wereld is, vervuld met eene ontelbare menigte kleine dieren, in vergelijking van welke de oester zelve een kolossaal schepsel is? Het vocht, tusschen de schelpen besloten, bevat een aantal onontwikkelde schepselen (embryons), bedekt met doorschijnende schelpen, en zwemmende met ongemeene vlugheid. Honderdtwintig derzelven, op ééne lijn geschaard, zouden geen duim uitgebreidheids beslaan. Het gezegde vocht behelst, daarenboven, eene zeer groote verscheidenheid van diersoorten, vijfhonderd maal kleiner, die een phosphoriek licht verspreiden. Dit zijn nog niet al de bewoners van dit huis. Men telt er zeer duidelijk drie soorten van wormen, oesterwormen genaamd, die in het donker als glimwormen lichten. De oester heeft tot verklaarde vijanden de zeester, de alikruik en de mossel; de eerste sluipt tusschen derzelver schelpen, wanneer zij geopend zijn, en zuigt het dier met zijne slurf uit. Men heeft opgemerkt, dat de oesters van ligging verwisselen met ebbe en vloed der zee; zij liggen eerst op het bolronde gedeelte van hare schelpen, en keeren zich vervolgens op de andere zijde.

Bekentenissen van iemand, die gewoon was, in albums te schrijven.

Ik heb, vóór en na, in tweehonderd zesenveertig Albums geschreven. In honderd - vijfennegentig daarvan verklaarde ik, onbewimpeld, eene opregte genegenheid voor de lieve bezitsters, ofschoon het twee derde gedeelte harer niet de minste aandoening in mijne van natuur koele en onaandoenlijke

{==208==} {>>pagina-aanduiding<<}
borst verwekte. Ik heb, in de vurigste en sterkste bewoordingen, zegen over de hoofden van drieëndertig gewenscht, waarvan ik eenigen, een uur vóór dat ik die zegenbeden deed, nog niet kende; en ik heb achttien grootelijks geprezen om hunne onvergelijkelijke bekwaamheid en om hun verheven vernuft, alhoewel ik, om de waarheid te bekennen, hen bijkans even min kende, als den man in de maan. Vijftigmaal zwoer ik, dat er niets in de wereld is, hetwelk met een lichtblaauw oog vergeleken kan worden; en vijftigmaal zwoer ik, dat niets in de natuur een donkerbruin oog evenaart; ik prees heldere oogen om den zonneglans der vreugde, dien ze over alles verspreiden, en ik prees kwijnende oogen wegens de weemoedige gevoeligheid, welke, aan het zachte schijnsel der maan gelijk, daarin zich vertoont. Soms heb ik plegtige verzekering gedaan, dat de wangen, van welker rijke blos de roos nieuwe bekoorlijkheid kon ontleenen, door mij eerbiediglijk aangebeden werden; op een' anderen tijd betuigde ik mijnen afkeer van roode wangen, en vergoodde de sneeuwwitte bleekheid, als teeken van gevoeligheid, die zoo dikwijls tranen deed storten om de rampen des levens, dat de koude blos van het gelaat verdween. Ik roemde hooge voorhoofden om de kalme rust, en lage voorhoofden om de aandoenlijkheid. Ik heb zwart haar, donkerbruin haar, lichtbruin haar, ja rood haar geprezen; doch eens ontdekte ik, tot mijne onuitsprekelijke verbazing, dat ik een lofgedicht had gemaakt op de ambrozijnen lokken van eene jufvrouw, die eene pruik droeg. Beurtelings sprak ik in mijne Album-verzen met veel ophef van Grieksche neuzen, van Romeinsche neuzen, van wipneuzen, van witte en roode neuzen - van kinnen met kuiltjes, van dubbele kinnen en van spitse kinnen - van regte en van gewelfde wenkbraauwen.
Het gevolg van dit alles was, dat ik, niet alleen in de meening van anderen, maar ook in mijne eigene, alle vastheid van karakter verloor. Honderd-vijfennegentigmaal heb ik den naam' gehad, dat ik beminde; ofschoon ik op mijn geweten kan verzekeren, dat ik in waarheid met niet meer dan zevenenzestig personen liefdebetrekkingen heb aangeknoopt, en nooit met meer dan een half dozijn te gelijk. Al mijn voorraad van verbeeldingskracht heb ik uitgeput in het doen van ernstige liefdeverklaringen. Ter naauwer nood ben ik tien geregtelijke vervolgingen om het breken van

{==209==} {>>pagina-aanduiding<<}
trouwbelofte ontkomen, waarbij de eenige getuigen tegen mij zouden geweest zijn - de Albums, en dus eene niet dichterlijke regtbank mij onfeilbaar veroordeeld zou hebben. Men heeft mij een' meineedigen knaap genoemd, een' woordbreker, een' pogchenden huichelaar, een ongevoelig ellendeling, en (nog ijze ik op de gedachte) een' lichtmis van de ergste soort!

Wie zou den Franschen hunne koningen niet benijden!

De beroemde en zoo zeer geprezene hendrik de IV van Frankrijk had, vóór en na, twee-en-zestig Matressen, zonder voorbijgaande liefdesgevalletjes mede te rekenen. Zij waren uit alle klassen en van allerlei soort; van de tuinmansdochter tot de schoone gabriëlle, van de oude opzigtster van een h...huis tot de geestelijke dochter van Montmartre. Lodewijk de XIV begon insgelijks met boerinnen en tuinmeisjes, en eindigde met eene oude fijne. De Matressen van lodewijk den XV, die het Koninklijk purper bezoedelde door de beestachtigste losbandigheid, zijn ontelbaar, ja onberekenbaar. Als Matressen van lodewijk den XVIII worden genoemd en beschreven: Mevrouw de balbi, Mevrouw du cayla, Mejufvrouw lise r. - Dit alles vermeldt ons de Heer saint edme, in zijn thans te Parijs uitgekomen werk, in twee Deelen, getiteld: Amours et Galanteries des Rois de France!

Gezien op zee.


Ik zag het scheepje snellen, 
Van 't lieve vaderland, 
Naar 't heete morgenstrand. 
Ik zag de zeilen zwellen 
Op de uitgestrekte baan 
Van zee en oceaan. 
 
Ik zag, hoe schoon verheven 
Het schip die zeilen draagt. 
Het scheen een fiere maagd, 
Die 'k over 't ruim zag zweven; 
Haar boezem scheen albast, 
En zwoegend van den last. 

{==210==} {>>pagina-aanduiding<<}

Ik zag de hooge kusten 
Van 't vrije Britsche land, 
En aan den overkant 
Het land op 't water rusten; 
En voorts, aan loef en lij, 
Een gansche vloot nabij. 
 
Ik zag de kust verdwijnen, 
En niets dan water meer. 
Toen deed mij 't harte zeer 
Om 't missen van de mijnen, 
En, waar' mijn' wensch voldaan, 
'k Had weêr aan land gestaan! 
 
Ik zag, hoe, op de baren, 
Sextant en peilkompas 
En kaart en kijkerglas 
Voor ons onmisbaar waren, 
En hoe ook log en lood, 
Elk, nutte diensten bood. 
 
'k Zag voorts de zonnestralen, 
Op 't midden van den dag, 
Daar, waar de linie lag, 
Regt op ons nederdalen. 
'k Zag naden in het dek, 
Doorknaagd van 't kokend pek. 
 
Zoo ver het oog kon dragen, 
Zag ik somtijds een stip, 
Dat eindlijk, in een schip 
Veranderd, op kwam dagen, 
En, praaijend langs ons heen, 
Weêr als een stip verdween. 
 
'k Zag onze kiel door hoozen, 
Waar 't nat door wolkwaarts stijgt, 
Met ras verderf bedreigd; 
Maar 'k zag haar 't water lozen, 
Vóór 't ons versmoren kon, 
Door schoten van 't kanon. 

{==211==} {>>pagina-aanduiding<<}

Ik zag het ook, bij wijlen, 
Hoe digt de waterplas 
Bedekt met zeewier was, 
En dan weêr gansche mijlen, 
In 't lieflijk avonduur, 
De wijde zee vol vuur. 
 
'k Zag haar, de kalmte moede, 
Zich heffen naar omhoog, 
Schoon zich geen wind bewoog; 
Maar storm, die zuldwaarts woedde, 
Joeg ons het driftig sop 
Tot stompe bergen op. 
 
'k Zag 's nachts de donderwolken 
Haar' elektrieken last 
Vasthechten op den mast 
Met vlammen, die, als tolken 
Van 't weer, in barensnood, 
Ons dreigden met den dood. 
 
Ras ook, door storm verbolgen, 
Stoof 't schuimend nat naar 't zwerk 
Uit afgrond zonder perk, 
En 't vaartuig, half verzwolgen, 
Werd door den barendrom 
Geslingerd op en om. 
 
Ik zag de golven krullen, 
En heel het woedend ruim, 
In 't hagelwitte schuim, 
Zijn donkre kleuren hullen; 
Maar, neen! mijn flaauw penseel 
Schetst geen zoo grootsch tooneel! 
 
'k Zag toen uw rampvol leven, 
Te zeer veracht matroos, 
Die aan den storm, hoe boos, 
Uzelven prijs moet geven, 
Die, waar de weelde onthaalt, 
Den disch duur hebt betaald! 

{==212==} {>>pagina-aanduiding<<}

'k Zag toen met leed uw lijden, 
Daar 'k wist, dat, in ons land, 
Geen stichten voor uw' stand 
Uw' ouden dag verbeiden, 
Wanneer een bedelstaf, 
Tot loon, u leidt naar 't graf. 
 
Ik zag de zee bedaren, 
En 't kortling bruisend nat 
Zag ik nu spiegelglad, 
En, met op 't vlak te staren, 
Zag ik, dat heel die plas 
Een rijk vol leven was. 
 
'k Zag haaijen en dolfijnen 
En visch van vreemde soort, 
Die speelden langs het boord; 
Ik zag, hoe haak en lijnen 
En eiger en harpoen 
Hun 't leven derven doen. 
 
'k Zag, waar, in honderd mijlen, 
Geen land wordt opgespoord, 
Ook vogels, klein van soort, 
Op 't hobblig nat verwijlen; 
En waar die nestlen gaan, 
Wees niemand ons nog aan. 
 
'k Zag ook den heldren hemel 
Veel klaarder dan voorheen, 
En, als de dag verdween, 
Het schoonste stargewemel, 
Dat tot de kimmen blonk 
En daar in zee verzonk. 
 
'k Zag u het ruim ook meten, 
o Lieve maan! die 'k vaak 
Aanschouwde met vermaak, 
Op Neêrlands grond gezeten, 
En die me op zee, bij nacht, 
Mijn jeugd te binnen bragt. 
 
Na honderd dertig dagen 
Zag ook mijn oog de kust, 
Waar 't noodlot vreugde en rust 
Met onrust mengde en plagen, 
En, in dat lief en leed, 
Mij rijklijk deelen deed. 
 
G.d.R. 







{==213==} {>>pagina-aanduiding<<}

Mengelwerk.

Het logement De Kloveniers doelen, in de nieuwe doelenstraat, te Amsterdam.

Eene Voorlezing. (*)

Gij ziet mij thans voor U opgetreden, niet uit eigene verkiezing, maar op vereerende uitnoodiging van het Bestuur dezer verdienstelijke Maatschappij. Zonder dat toch ware het eene onverschoonlijke vermetelheid voor eenen plat-prozaïschen redenaar, een spreekgestoelte te beklimmen, op hetwelk zoo vele uitmuntende mannen verschijnen, die door hunne welluidende toonen en betooverende zangen uwe zinnen zoo meesterlijk weten te begoochelen, en dikwerf tot zulk eene hoogte op te voeren, dat Gij werkelijk wanen zoudt, U op den top van den Pindus, in het gezelschap van Apollo en zijne beminnelijke Zusters, te bevinden.
Genoegelijk moge deze verblinding, deze aangename

{==214==} {>>pagina-aanduiding<<}
droom voor velen zijn; het is echter niets meer of niets anders, dan een droom, uit welken ik het mij ten pligt reken, U te doen ontwaken; en daartoe ben ik thans voor U opgetreden.
Neen, Toehoorders! met welke Godentaal men U hier moge begroeten, Gij bevindt U hier noch op den Helikon, noch op den Pindus, maar in den Doelen in de Doelenstraat te Amsterdam.
Voorwaar - ik beken het - in geenen deele eene poëtische vlugt, maar eene verschrikkelijke prozaïsche daling; eene daling, echter, op waarheid gegrond, die ik op onwederlegbare gronden kan volhouden en staven, en met welker betoog ik mij eenige oogenblikken zal bezig houden; mij evenzeer van uwe belangstelling in het onderwerp, als van uwe toegevendheid met betrekking tot bewerking en voordragt overtuigd houdende.
Wij bevinden ons, zeide ik, in den Doelen. Wat dit gebouw thans is, weet Gij - een Logement; misschien minder, wat het voorheen was, en waartoe het weleer gebezigd werd. En dit wil ik U kortelijk vermelden.
Het droeg oorspronkelijk den naam van Kloveniers Doelen, en ontving denzelven van de Kloveniers of Schutters, welke alhier hunne bijeenkomsten hielden, en zich in den wapenhandel oefenden.
Die Schutters waren alhier reeds in de veertiende eeuw aanwezig. Zij waren echter in geenen deele met de tegenwoordige Schutters overeenkomstig. In getal, kleeding, wapens en diensten bestaat tusschen deze beiden een nog grooter onderscheid, dan tusschen onze hedendaagsche Landmilitie en onze voormalige Stouppies of Stads Soldaten. - Over elk dezer bijzonderheden een enkel woord.
Getal. - De oude Amsterdamsche Schutters bestonden in het jaar 1394 uit niet meer dan vijfenzeventig mannen. Dat getal werd van tijd tot tijd vermeerderd. Naderhand werden er drie Schutterijen opgerigt; en zelfs lang vóór onzen tijd bestond de gewapende Burgerij reeds uit zestig Compagniën, ieder van honderd man. Het tegenwoordig

{==215==} {>>pagina-aanduiding<<}
getal kan ik niet bepalen; doch het zoude niet moeijelijk zijn, daaromtrent de noodige inlichtingen te bekomen.
Kleeding. - Zij droeg van ouds den naam van Palloir, Pallore of Pallure, en werd alle jaren vernieuwd; met dien verstande echter, dat ieder Schutter het eene jaar een' rok, tabbaard of vlieger, en het andere jaar eene kaproen maken moest. - Voor eigene rekening?.... dit spreekt van zelve: die loffelijke gewoonte verliest zich in de grijze oudheid. - Het opperkleed was niet van ééne verwe, zoo als uit de overgeblevene schilderstukken blijkt. Nu eens ziet men hen op dezelve eenparig in het zwart, dan weder in het bruin afgebeeld. Doch op eene schilderij van den jare 1533 komen zij voor in een tweeverwig kleed, groen aan de regter- en rood aan de linkerzijde. - Welligt is de Schutters-montering, even als die in onze dagen, ook toen reeds aan veelvuldige veranderingen onderworpen geweest.
Wapens. - Ook daarin had veel verandering plaats. Vóór de uitvinding van het buskruid waren de Schutters zeker met zwaard en pijl en boog gewapend. Zij namen daarom tot hunnen patroon St. Sebastiaan, die, zoo als men weet, aan een' boom gebonden en met pijlen doorschoten werd. Men had vervolgens hand- en voetbogen, ook clovers (vanwaar de Cloveniers), zijnde eene soort van handbussen of musketten. Voorts droegen zij, om, zoo veel mogelijk, schoot- en steekvrij te zijn, een harnas om of voor het lijf, van ouds een pantsier of creeft en halve creeft genaamd, en hadden een lang mes of degen op zijde; in welke laatstgemelde rusting zij, in zorgelijke tijden, dagelijks langs straat moesten gaan. Bij sommige gelegenheden voerden zij ook spietsen, hellebaarden, slagzwaarden, spontons en ander geweer; alles naar gelange men meer en meer ervaren werd in het uitvinden van werktuigen, geschikt om zijn' evenmensch zeker te treffen en spoedig te dooden.
Diensten. - Ja, die waren toen menigvuldig. In de oude Burger- of Poorter-cedullen spreekt men reeds in het algemeen van waken en bijten. Meer bepaald waren

{==216==} {>>pagina-aanduiding<<}
de Schutters in vroegeren tijd verpligt tot het uittrekken in 's Graven- of, zoo als men het noemde, in ons Liefs Heeren Heervaart; ook wel elders, ten oorbaar der stede in 't bijzonder. Wanneer zij uittrokken, gewoonlijk een der Wethouders of Raden aan het hoofd hebbende, werden zij, op hunnen togt, door eenige knechten gevolgd, die de toortsen droegen. Voorts bewaakten zij de stad, zoo bij dag als bij nacht, vooral in zorgelijke tijden. Bij onraad werd de wapenklok getrokken. De Schutters vergaderden alsdan op den Dam, om het Stadhuis te beschermen; ook aan de poorten of op andere plaatsen, waar men eenen aanval duchtte. Op den Sakramentsdag woonden de drie Schutterijen den plegtigen omgang bij, onder hoere kairse of toorts. Ieder hunner had eene toorts of dikke waskaars in de hand. Bij plegtigen optogt, of bij de inhaling van 's Lands Vorsten of andere Doorluchtige Personaadjen, waarop zij zeer gesteld waren, verschenen zij in groot kostuum, deftig in hunnen wapenrok of pellure gehuld, ieder met eene toorts in de hand, op de Plaatse, of den Dam. Eindelijk - want ik kan van alles niet gewagen - het sluiten en openen der poorten behoorde ook tot hunne moeijelijke taak. Velen mijner Hoorders zullen dit met mij nog hebben gezien en bijgewoond. Men zag alsdan den dapperen Adelborst, aan het hoofd van een fragment van een Korporaalschap, met statigen of onstatigen tred, naar de hoofdpoorten marcheren, voorafgegaan door eenen manhaften Tamboer, onder het slaan van Wilhelmus van Nassouwen of Vrijheid blijheid, al naar het de tijdsomstandigheden of de mode medebragten.
Behalve dit, hadden de Schutters hunne bepaalde bijeenkomsten, waar zij zich in den wapenhandel oefenden, en nu en dan aten en dronken; op dit laatste zullen wij nader terugkomen.
De plaats, waar zij te dien einde bijeenkwamen, noemde men Doelen.
De oudste stond buiten de St. Anthoniespoort, en een andere regt voor de Pijlsteeg (*). Doch de eerstgemelde

{==217==} {>>pagina-aanduiding<<}
in 1509 geslecht zijnde, bekwam men omstreeks 1517 een' beteren, op den Singel bij den Heiligenweg, thans grootendeels afgebroken, doch ter eeuwiger memorie bewaard, niet slechts in het Logement den Doelen aldaar, maar ook in de Hand- en Voetboogstraten, aan de gedachtenis der Hand- en Voetboogschutters toegewijd. De grond van dit gebouw was vroeger een tuin, in welken, in de vijftiende eeuw, warmoes werd geteeld, die door de groenvrouwen van daar gehaald, en aan de ingezetenen uitgevent werd.
De Kloveniers-schutters, die van de Hand- en Voetboog-schutters wel moeten onderscheiden worden, bleven een afzonderlijk ligchaam uitmaken. Zij werden, ter onderscheiding, de oude Schutterij genaamd. Men had hun, tot tegemoetkoming in de kosten, in den jare 1394, van stadswege afgestaan de visscherij in de stads grachten en in het guldenwater (eene vergunning, waarop de tegenwoordige Schutterij waarschijnlijk geen' zeer hoogen prijs zoude stellen); mitsgaders de vergunning, om op drie bepaalde dagen in het jaar wijn te mogen tappen, zonder betaling van excijns, op welke dagen dan ook (men had toen nog geene patenten) niemand anders in de stad wijn mogt verkoopen; ook ontvingen zij van de stad eene jaarlijksche bijdrage van elf gouden Hollandsche schilden.
Ondanks dit alles, had de oude Kloveniers-schutterij zich zoo diep in schulden gestoken, dat zij tot het veraliëneren harer Domeinen moest besluiten. Zij stond zelfs in het jaar 1505 haren wijntap aan de stad weder af; en, toen dit niet genoegzaam ter redding bevonden werd, moest zij, eenige jaren daarna, tot eene nog grootere opoffering besluiten, tot het verkoopen, namelijk, van haren Doelen.
Dan ook daarmede was zij niet te behouden; haar val was onvermijdelijk. Zij werd dan ook in het jaar 1516 vernietigd, doch dadelijk eene nieuwe opgerigt. Deze werd in het jaar 1522 bevestigd, en bestond toen uit tweehonderd Kloveniers, gekozen uit de andere Schutterijen en uitten buyck van der Stede (zoo staat er). Zij ont-
{==218==} {>>pagina-aanduiding<<}
ving toen eene Ordonnantie, waarbij hun de nieuwe Doelen, met den toren Swycht Utrecht, bij denzelven staande, en een Altaar in de St. Nicolaas- of Oude Kerk werd afgestaan. - En zoo geraakten de Kloveniers in het bezit van het gebouw, waar wij ons thans bevinden.
Vóór wij tot de bedrijven, die alhier plaats vonden, overgaan, willen wij met een enkel woord van de gelegenheid van dit gesticht in vroeger' tijd gewagen: wij behoeven daartoe de buurt niet te verlaten.
De Amstel, die langs de Doelenstraat en alzoo langs onze zijde vloeit, bleef tot aan de uitlegging der Stad, in 1613, stads vest. Ter plaatse, waar thans de Muntstoren is, was toen de Regulierspoort. De brug, nu de Doelensluis genaamd, droeg toen den naam van Roodebrug. Aan het begin derzelve stond een' wachttoren, Leeuwenburg geheeten, en aan het einde een groot halfrond, thans nog als het Rondeel bekend. Tusschen dit Rondeel en den toren Swycht Utrecht lagen in den stadsmuur eenige stukken geschut. Thans volgde de eigenlijke Doelen, die waarschijnlijk in den beginne niet zulk een fraai aanzien zal hebben gehad, als dezelve tegenwoordig bezit. Men had en heeft nu nog twee onderscheldene gebouwen, waarvan het kleinste, aan de noordzijde gelegen, tot het eigenlijk schietperk was ingerigt, waarom het gewoonlijk Schietdoelen werd genaamd, tot dat het, nu vóór weinige jaren, in een Badhuis is veranderd.
Maar Gij hebt mij reeds een paar malen van den toren Swycht Utrecht hooven gewagen, en verlangt ook welligt omtrent denzelven eenige inlichtingen. Ik zal U opgeven, wat ik er van aangeteekend heb gevonden.
Er ontstonden oudtijds alhier, even als elders, nu en dan burgerlijke oneenigheden, die somtijds eenen openlijken krijg ten gevolge hadden. Bekend, bovenal, zijn de Hoeksche en Kabeljaauwsche twisten, die zoo vele jaren dit land beroerd en de schromelijkste verwoestingen aangeregt hebben. Omstreeks den jare 1480 ontstaken

{==219==} {>>pagina-aanduiding<<}
zij op nieuw, en veroorzaakten eene vijandschap tusschen Amsterdam en Utrecht, die tot dadelijkheden oversloeg. Er waren vroeger meerdere kampvechterijen tusschen de beide steden, die nu gelukkig voor altoos geweerd zijn. In dien tijd bemoeiden zich de Geestelijken nog met staatzaken; en onder hen waren de Bisschoppen van Utrecht doorgaans geen van de minsten; doch ook dit behoort nu tot de antiquiteiten, want de Geestelijken onzer dagen onthouden zich van alle bemoeijingen met wereldsche zaken. - Zoo werd dan Amsterdam in den jare 1481 door die van Utrecht bedreigd. Zeshonderd der hunnen hadden zich bij verrassing van Naarden meester gemaakt, en aldaar veel moedwil bedreven. Doch de Amsterdammers, spoedig op de been en in 't geweer geraakt, verdreven de Stichtenaren, ontnamen hun een goed gedeelte van den geroofden buit, en lieten, waarschijnlijk ter gedachtenis aan dit bekomen voordeel, eenen steen in den Doelen-toren plaatsen, op welken, onder twee kruiswijs geplaatste haakbussen, te lezen stond: Swycht Utrecht, of liever: Zwicht, Utrecht! Een proefje, Toehoorders! dat men ook toenmaals in de kunst van bluffen niet geheel en al onbedreven was.
Wat nu het bedrijf der Kloveniers op deze plaats aanbelangt: eenmaal ten minste in elke week kwamen zij alhier te zamen, om zich in den wapenhandel te oefenen, voornamelijk in het schieten naar zeker doel of wit, hetwelk op eenen behoorlijken afstand was geplaatst. De grond, waarop thans het Badhuis hier tegenover is gebouwd, werd daartoe gebezigd. De Schutters stonden onder eene overdekte galerij, en schoten door twee poorten naar het voorgestelde doel.
Jaarlijks, of uiterlijk om de twee of drie jaren, op Meidag, schoten zij naar den Papegaai, oudtijds buiten de Bindwijker- of Binnewijker-poort, op het zoogenaamde Schapenveld, de oude grond der Hand en Voetboogdoelens; - later in het dorp Sloten, en nog vóór dertig jaren bij het Tolhuis over het IJ. Hij, die den Pape-
{==220==} {>>pagina-aanduiding<<}
gaai afschoot, werd tot Koning verklaard, en was de eerste in rang bij het gezelschap.
Dit feest werd met eenen maaltijd besloten, waarbij het aan niets ontbrak, en de beker lustig rondging.
Gij weet het, Toehoorders! onze voorvaders dronken dikwerf niet alleen wel iets meer, dan voor den dorst of ter versterking, maar stelden er hunnen roem in, als sterke drinkers bekend te staan. Gij begrijpt dus, dat onze Schutters, die rijkelijk in dezen roem deelden, wanneer zij aan hunnen jaarlijkschen of anderen feestelijken maaltijd zaten, zeer zuinig zouden gekeken hebben, wanneer wij hen met onze tegenwoordige kelkjes of glaasjes hadden willen afschepen. Zij bezigden kolossaler drinkglazen, alsnog bekend onder den naam van drinkhorens en bokalen. Gij behoeft slechts de nog aanwezige schilderijen der oude Schuttersmaaltijden te beschouwen, om U eenig denkbeeld te kunnen maken, hoe veel vochts de oude drinkkroezen konden bevatten. Het zij echter ter eere onzer Stadgenooten gezegd, dat de grootte en omtrek van den beker of bokaal, dien men gehouden was, bij zoodanige maaltijden, in ééns binnen te slaan, van tijd tot tijd verminderde. Ik ondervond dit in persoon in den jare 1802. Ik had toen de eer, Lid te zijn van het Schietcollegie, hetwelk van de oude Kloveniers afkomstig was, en op deze zelfde plaats tot op dien tijd onafgebroken had bestaan. Op den halfjarigen maaltijd, dien ik (op den 18 Januarij van dat jaar) voor de eerste en laatste maal bijwoonde, overhandigde men mij eene bokaal, die zeker niet meer dan ééne flesch wijn bevatte, doch die ik in ééns moest ledigen, of, overeenkomstig de bestaande wetten, een' geranden halven rijder poenitet betalen. Ik verkoos het laatste.
Intusschen, terwijl de Kloveniers en later de Leden van het Schietcollegie alhier schoten, aten en dronken, had men dit lokaal tot een publiek Logement en tot het zetten van gelagen ingerigt.
Daarvan werd in de jaren 1672 en 1748 gebruik ge-
{==221==} {>>pagina-aanduiding<<}
maakt. Een aantal ingezetenen, niet tot den aanzienlijken en meest beschaafden stand behoorende, hield hier zijne vergaderingen, waarin de gewigtigste belangen van stad en land met hooge wijsheid werden behandeld; waarvan het gevolg was, dat een aantal bezwaren (thans grieven genaamd) werden opgeschommeld, in een Request (Petitie) ter nedergesteld, en dit aan de Regering met eene ferme houding aangeboden, in welke Requesten de woorden: wij eischen! van het begin tot het einde uitblonken. Zeker ging het in die bijeenkomsten niet altijd even ordelijk toe. Nu, wij hebben ook wel eens zulke vergaderingen bijgewoond, immers er van hooren spreken; en wij achten ons gelukkig, dat wij die tijden heelshuids zijn doorgeworsteld.
Eindelijk - want ik heb reeds lang den mij gestelden tijd overschreden - werd dit lokaal, sinds het begin der vorige eeuw, en mogelijk reeds vroeger, gebezigd tot het verkoopen van huisraad en andere meubilaire goederen. Dat het er bij die gelegenheid ook al eens roesterig moet zijn toegegaan, schijnt mij daaruit te blijken, dat men de fraaije schilderij van Govert Flink, verbeeldende vier Overlieden, uit voorzigtigheid, van hier liet halen, en naar Burgemeesters vertrek, op het oude Stadhuis, overbrengen.
Die entreprise schijnt ondertusschen niet te hebben opgenomen. Mogelijk waren de ingezetenen dezer stad te dien tijde niet zoo in de noodzakelijkheid, om zich, ter bekoming van kontanten, van hunne meubeltjes te ontdoen, als in onze dagen, waarin het getal der maandelijksche en wekelijksche verkoophuizen van tijd tot tijd toeneemt.
En nu, M.T., strekt dit gebouw, waarin wij ons thans bevinden, tot eene geregelde bijeenkomst voor de Leden van de Amsterdamsche Afdeeling der Hollandsche Maatschappij van Fraaije Kunsten en Wetenschappen, die - wars van de offers, alhier ter plaatse, door de Kloveniers aan Bellona, Mars en Bacchus, door de Doelisten aan Eris, en door de entrepreneurs der ver-
{==222==} {>>pagina-aanduiding<<}
koopingen aan Merkurius toegebragt - hare nederige hulde aan Minerva, Apollo en de negen Zanggodinnen toewijdt, - die mij, oningewijde, in haar midden duldt, - die mij heeft aangespoord, tot U het woord te voeren, - en die mij dit spreekgestoelte ziet verlaten met de zoo ernstige als welmeenende waarschuwing: Toehoorders, van welk eenen stand of rang, van welk eene kunne! wat men U poge diets te maken, tot welk eene hoogte men U ook trachte op te voeren, vergeet nimmer, dat men U geenszins op den Helikon kan verplaatsen, maar dat Gij alhier zijt en blijft in het Logement de Kloveniers Doelen, in de nieuwe Doelenstraat, te Amsterdam.

Opmerkingen nopens de vraag: levert het uit de ader, ter genezing van zekere ziekten, ontlaste bloed eene juiste aanwijzing op omtrent de doelmatigheid van de herhaling der bloedontlasting.

Door John Davy.

II.

Een zoo gewigtig kunstmiddel, als de bloedontlasting, vereischt allezins, dat de onderhavige vraag door juiste daadzaken of bevestigd of ontkend, en geenszins zoodanig opgehelderd worde, dat daarover uiteenloopende gevoelens kunnen plaats grijpen.
Beschouwen wij vooreerst de kenmerken en de gesteldheid des bloeds, waarop men gewoonlijk de teekenen van eene aanwezige ontsteking vestigt, en aanleiding geeft tot herhaling van aderlatingen. Zij bestaan inzonderheid in de volgende: Een buitengewone graad van vloeibaarheid des bloeds in het oogenblik der ontlasting; het coaguleert zeer langzaam; en, eens gecoaguleerd zijnde, is het met eene ontstekingskorst bedekt, welke zich bekervormig voordoet.
Deze kenmerken en gesteldheid des bloeds nemen wij, volgens de ondervinding, meestal bij plaatselijke ontste-
{==223==} {>>pagina-aanduiding<<}
kingen waar; nogtans ontmoeten wij hier vele duisterheden, wijzigingen en uitzonderingen, welke tot verscheidene zwarigheden en verwarring aanleiding geven.
1.) Daar, waar de ontsteking hevig is, spoedig in ettering overgaat, en zeer uitgestrekt is, of op denzelfden tijd meer dan één weefsel, of slechts hetzelfde weefsel, maar in verscheidene organen, aantast, heb ik waargenomen, dat het ontlaste bloed vaak noch bekervormig, noch met eene ontstekingskorst bedekt is. Zulks heb ik zeer duidelijk bij ontstekingen van het peritoneum opgemerkt, en zoo wel bij de zoodanige, die zuiver ontstekingachtig, als in die gevallen, waar dezelve met eene ontsteking van het slijmvlies der darmen of met eene ver uitgestrekte ontsteking van het celwijsachtig weefsel vermengd waren.
2.) Bij eene ver verspreide ontsteking van het celwijsachtig weefsel heb ik gezien, dat het bloed spoedig coaguleerde, even zoo spoedig als in den gezonden staat, en desniettemin buitengewoon vloeibaar was en eene dunne ontstekingshuid had, wanneer het vat, waarin men het bloed had opgevangen, binnen weinige seconden gevuld, terstond nedergezet werd en stil bleef staan.
3.) In gewone gevallen van ontsteking, zoo als in ontstekingen van de pleura en de longen, heeft somwijlen het in den aanvang der ziekte ontlaste bloed geene ontstekingshuid en is niet bekervormig; maar bij herhaling der kunstbewerking kenmerkt zich het bloed door beide bovengemelde gesteldheden.
4.) In gevallen der ontsteking van het slijmvlies der luchtwegen of van het voedingskanaal bezit somwijlen het ontlaste bloed de bovengemelde kenteekenen en somwijlen niet.
5.) In het algemeen schijnt de ondervinding niet eens eene zekere verhouding tusschen deze karakters in de gesteldheid des bloeds en de hevigheid der ontsteking gevonden te hebben. Somwijlen is de ontstekingskorst op het bloed zeer dik, de cruor zeer zamengetrokken, en nogtans zijn de verschijnselen der ontsteking niet hevig

{==224==} {>>pagina-aanduiding<<}
en de genezing volgt spoedig. Somwijlen nemen wij het tegendeel waar.
6.) Bij vele doodelijke gevallen vindt men vezelstofachtige zamenvoegingen of polypi, zoo als zij voormaals genoemd werden, en met de ontstekingshuid op het bloed overeenkomende, in het hart en de groote vaten; en, zoo veel als ik uit mijne ondervinding weet, vinden wij deze verschijnselen even zoo dikwerf in gevallen, waarin veel bloed ontlast is, als in die, waarin slechts geringe of geene aderlatingen zijn bewerkstelligd geworden.
Ik moet bekennen, dat de beschouwing van zoodanige daadzaken mij weêrhoudt, om de gemelde kenteekenen als aanwijzingen ter bewerkstelliging en herhaling van de aderlating te laten gelden; en dat ik daaruit besluit, dat dezelve op die wijze geenszins als een gewigtig of beslissend criterium kunnen aangezien worden.
Laat ons thans de kenmerken en gesteldheid des bloeds, zoo als zij zich in dien staat des ligchaams vertoonen, waarin als 't ware het tegengestelde van de ontsteking plaats grijpt, en geene verdere bloedontlasting gedoogt, gadeslaan. Zij bestaan, zoo als men gewoonlijk aanneemt, in een' zeer weeken, zeer weinig of schier niet zamengetrokken cruor; het bloed blijft vloeibaar, of de evenredigheid van den cruor tot het serum is buitengewoon gering.
De ondervinding schijnt, mijns achtens, niet aan te toonen, dat deze karakters en gesteldheid des bloeds met den beschreven toestand des ligchaams overeenkomen.
1.) In de remitterende koortsen van heete luchtstreken en in de cholera morbus, zoowel in de gewone als in de epidemische, is de cruor van het afgetapte bloed doorgaans weeker, dan in den natuurlijken staat, en weinig of in het geheel niet zamengetrokken. En toch is de aderlating in deze ziekten niet altijd nadeelig; zij is, wat meer is, dikwerf heilzaam zelfs, wanneer zij herhaald wordt.
2.) Zeer zeldzaam vinden wij bloed zonder vezelstof

{==225==} {>>pagina-aanduiding<<}
in eene ziekte. Ik heb zulks slechts in gevallen van apoplexia pulmonum waargenomen, en, wel is waar, na den dood in de holten van het hart en de vaten, nogtans zoo kort na den dood, dat men zulks niet als eene na den dood plaatsgrijpende verandering kon aanzien, maar dat deze verandering te voren reeds aanwezig was, en waarschijnlijk met de oorzaak van de doodelijke uitstorting zamenhing en gedeeltelijk als de oorzaak daarvan kon gehouden worden. In zoodanig een geval zoude immers, geloof ik, niemand geaarzeld hebben bloed te ontlasten, vooral bijaldien hij den volbloedigen staat der voorwerpen in zulke gevallen en hunne voorafgegane schijnbaar goede gezondheid in aanmerking genomen had.
3.) Dat de verhouding van den cruor tot het serum gering is, wordt dikwerf in acute ziekten, in hare acme, of in acute ongesteldheden waargenomen, welke langdurige slepende ziekten vergezellen, of bij zoodanige voorwerpen, die zwak van ligchaamsgestel en steeds ziekelijk zijn. Immers in zulke gevallen zal geen Practicus tot het lancet zijne toevlugt nemen, zonder dringende noodzakelijkheid; en, mogt de aderlating wel aangewezen zijn, dan zal hij zich zekerlijk door de verhouding van den cruor niet laten afschrikken.
Eindelijk bestaat er nog eene zeer groote en buitengewoon gewigtige klasse van ziekten (wanneer men volgens de kenmerken en gesteldheden des bloeds eene klassisicatie wilde maken), waarin het bloed, zoo als wij door ondervinding weten, niet zigtbaar veranderd is, als in de febris continua aestiva, welke zich slechts weinig van de ephemera onderscheidt, in het eerste tijdperk van den synochus, in de apoplexia, den tetanus, en in verscheidene ziekten, welke tot de neurosen behooren, en in welker behandeling de aderlating dikwerf nuttig en somwijlen volstrekt noodzakelijk wordt.
Deze beschouwingen ondersteunen de voorafgegane gevolgtrekking. Het komt mij voor, dat de beoefenende Geneesheeren hunne gevoelens, nopens de geaardheid

{==226==} {>>pagina-aanduiding<<}
van eene ziekte en hare wijze van genezing, des te minder op de kenmerken, die het bloed oplevert, vestigen, naar mate hunne ondervinding toeneemt. De geleerde en ervaren heberden zegt: ‘Hoe meer wij het menschelijk ligchaam leeren kennen, des te eerder kunnen wij, met grond, aannemen, dat de zetel der ziekten niet in het bloed moet gezocht worden, naardien dezelve slechts weinig met de waarneembare gesteldheid van hetzelve schijnen zamen te hangen; en hoewel men vooronderstelt, dat het alle ziekten in bedwang houdt, zoo levert het nogtans voor den Practicus in zeer weinige ziekten een wezenlijk nut op.’ Dr. scudamore, uit wiens werk ‘over het bloed’ ik deze plaats ontleen, noemt dit eene merkwaardige plaats. Bij den toenmaligen staat der kennis van het bloed, kan men aan de juistheid van deze practische gevolgtrekking geenszins twijfelen; ja, ik vrees, wat meer is, dat dezelve, in weerwil dat onze ziektekennis sedert dien tijd toegenomen is, steeds juist blijft, of wel zelfs in alle ziekten, zonder de uitzondering ‘zeer weinig,’ de kenmerken van waarheid draagt. Bestaat er, men veroorlove mij deze vraag, eene ziekte, waarin de ervaren en oplettende Geneesheer het noodzakelijk acht, het bloed te onderzoeken, ten einde dezelve te leeren kennen en wel te behandelen? Mij is zoodanig eene ziekte niet bekend. In gevallen van pneumonia en pleuritis bestaat de gewoonte, om het bloed te onderzoeken. Voorondersteld, dat het bloed geene ontstekingshuid heeft, en dat na verloop van weinige uren de aanwijzing ontstaat, om op nieuw bloed te ontlasten, zal nu hier de Practicus aarzelen bloedontlastingen te bewerkstelligen, omdat op het eerst afgetapte bloed eene ontstekingskorst ontbrak? Of, wanneer het bloed in eene longontsteking, die met eene phthisis tuberculosa vermengd is, met eene sterke ontstekingshuid bedekt is, en de
verschijnselen voortduren of weinig of niet afnemen, zal de Practicus in zulk een geval de bloedontlasting herhalen? Ik geloof van neen! Hij zal veeleer den bijzonderen staat van den lijder gadeslaan, en de ontsteking door andere middelen trachten te keeren.

{==227==} {>>pagina-aanduiding<<}

Ofschoon wij voor het tegenwoordige nog niet zoo ver gevorderd zijn, om uit de kenmerken, welke het bloed oplevert, in de practijk eenig nut te kunnen trekken, zoo kunnen wij evenwel de hoop koesteren, dat er zulk een tijd zal komen, mits dat de zaak streng wetenschappelijk, door onbevooroordeelde en deskundige mannen, bearbeid worde. Dr. heberden deelde in de aangehaalde plaats zonder twijfel het resultaat van zijne ondervinding, welke weinig van het onderzoek des bloeds verwachtte, mede; evenwel is de zaak niet zoodanig, als hij zich uitgedrukt heeft. Zijne slotsom is op eenen hypothetischen grond gevestigd, wiens hechtheid in twijfel kan getrokken worden.
Intusschen blijft het onderzoek, in hoe verre het bloed al of niet als de zitplaats van onderscheidene ziekten kan worden aangezien, of ongezond bloed in alle opzigten geene nadeelige gevolgen naar zich sleept, en, zoo ja, welke veranderingen hetzelve ondergaat, en welke werkingen uit deze veranderingen kunnen voortkomen, een punt van groot aanbelang, hetwelk wel degelijk door proefnemingen dient opgespoord te worden. Dr. scudamore beveelt, in zijn bovengenoemd werk, den Practicus aan, zijne oplettendheid op de kenmerken des bloeds te vestigen, en is overtuigd, dat dezelve niet weinig opheldering kunnen geven nopens den waren staat der kracht en werkzaamheid van het hart en de slagaderen, en nopens de gesteldheid van het ligchaam zelve. Hij geeft een aantal omstandigheden op, waarop men bij latingen dient te letten; als 1.) de aard van het laatgat; 2.) de stroom, waarmede het bloed vloeit; 3.) de gesteldheid van den pols onder het laten; 4.) de schijnbare digtheid, de kleur en de overige kenmerken van het bloed in den aanvang, als het in het bekken opgevangen wordt; 5.) de tijd, waarin het coaguleert; 6.) het inwendige voorkomen van het gecoaguleerde bloed; 7.) het weefsel van het coagulum; 8.) de vergelijkende gesteldheden van de verschillende gedeelten des bloeds in de onderscheidene vaten; 9.) de staat en kleur van het serum.

{==228==} {>>pagina-aanduiding<<}

Ik beken, dat al deze omstandigheden allezins de oplettendheid van den wetenschappelijken onderzoeker verdienen. Nogtans hoop ik, dat de Practicus zijne oplettendheid meer op den toestand van den lijder, dan wel op het bloed rigten zal, en dat hij, na een groot laatgat gemaakt te hebben, als het bloed behoorlijk vloeit, eerder de werking zal in het oog houden, welke daardoor in het ligchaam ontstaat. In meer dringende gevallen wordt het wel degelijk zaak, toe te zien, of de pijn of het gevoel van beklemming vermindert, of de pols zich verheft of zinkt, naar gelang dat het bloed vloeit, en dat hij uit de vooronderstelde geaardheid der ziekte en uit de onmiddellijk daaruit voortspruitende werking bepalen zal, hoe ver men met de bloedontlasting kan voortgaan. Ik, wat mijzelven aangaat, beken openhartig, dat ik nooit in staat geweest ben, de twee karakters van den Practicus en den Natuuronderzoeker in mij te vereenigen, en dat ik nooit in staat was, om op den pols, het aangezigt, de gewaarwordingen van den lijder te letten, en tevens daarbij de voorbijgaande verschijnselen van het bloed, op eene voldoende wijze, op te merken. Beproefde ik het eene, al was het, dat ik slechts ééne hoedanigheid des bloeds onderzocht, dan was ik steeds een stil aanschouwer, en verzocht derhalve den practiserenden Arts, de hoeveelheid van het te ontlasten bloed te willen bepalen. Hetzelfde mag ik anderen aanbevelen, opdat, bij den ijver of de belangstelling in wetenschappelijke nasporingen van dien aard, aan den lijder die oplettendheid, welke men hem verschuldigd is, te beurt valle; dat de mensch niet het nadeel drage van eene zaak, welke het behoud van den mensch tot haar hoofddoel heeft; en dat niet de roem der wetenschap te kort gedaan worde, en bij hen in vertrouwen verlieze, die het ware van het valsche kunnen onderscheiden.


{==229==} {>>pagina-aanduiding<<}

Redevoering, over het eedzweren.

(Vervolg en slot van bl. 193.)

3o. In het derde en belangrijkste gedeelte mijner rede heb ik nog iets, zoo over de noodzakelijkheid des eeds, als over de wijze van eedzweren in onze dagen, en hetgeen deswege te wenschen overblijft, mede te deelen. - Wanneer alle menschen waren, zoo als zij behoorden te zijn; wanneer alle menschen zedelijk goed waren; wanneer men zich gerustelijk op hunne beloften, gezegden en verklaringen verlaten konde; wanneer zij altijd de zedelijke les van hunnen grooten Meester en Leeraar, die eenmaal met zoo veel nadruk zeide: laat uw woord ja ja en uw woord neen neen zijn, ter harte namen en opvolgden, dan ware voorzeker het eedzweren in de burgermaatschappij geheel onnoodig. Maar, helaas! wanneer men den mensch beschouwt, zoo als hij waarachtig is, dat is, niet alleen als een redelijk, maar ook als een zinnelijk wezen, onderworpen aan zoo vele zwakheden en gebreken, dan valt het al aanstonds in het oog, dat hij niet dat wezen is, op hetwelk men in alle opzigten zijn vertrouwen vestigen, en van hetwelk men steeds verwachten kan, dat hij der waarheid in allen deele hulde doen zal. Al verder volgt uit dezen waarlijk ongelukkigen toestand, dat het dikwijls gevaarlijk is, op menschelijke verklaringen af te gaan, en daarop volkomenlijk te vertrouwen; ja, dat de invoering van den eed in de burgermaatschappij volstrekt noodzakelijk is.
Wat toch zoude er, om slechts een enkel voorbeeld op te noemen, van de lijfstraffelijke regtspleging in de burgermaatschappij worden; hoe zoude de Regter zich van het al of niet bestaan eener misdaad, waarover hij beslissen moet, kunnen overtuigen, zoo het middel des eeds niet ware ingevoerd, en hij niet op de eedelijke verklaringen der burgers zich mogt verlaten? Cicero beschouwde, reeds in zijnen tijd, den eed als een' sterken band, om iemand tot trouw te verpligten. Quam multos Divini supplicii metus a scelere revocavit! ‘Hoe velen heeft de vrees voor de Goddelijke straf van de misdaad teruggehouden!’ Cajus hield den eed als het beste en grootste middel, om twisten

{==230==} {>>pagina-aanduiding<<}
ten einde te brengen. Ook paulus beschouwde den eed als een einde van tegenspreken. (*)
Intusschen, hoe betreurenswaardig is het, dat de eed veelal met zoo weinig ernst, met zoo weinig eerbied, met zoo weinig gevoel van het gewigt der zaak wordt afgelegd! Hoe vele droevige voorbeelden zoude ik, tot slaving van dit gezegde, uit de regtspleging kunnen opzamelen en opgeven! Immers, ook zonder dat ik het behoef te herinneren, zullen velen uwer, die in de gelegenheid geweest zijn, van tijd tot tijd de regtszaal te bezoeken, reeds daarvan volkomen overtuigd zijn geworden.
Vanhier, dat de loffelijke Maatschappij tot Nut van 't Algemeen, ten einde den zoo noodigen eerbied voor den eed te helpen herstellen, in het jaar 1825 een betoog van de hooge waarde en het gewigt des eeds vorderde, om daardoor aan te toonen het vreeselijk gevaar, waaraan niet alleen de valsche zweerder en meineedige, maar ook hij zich blootstelt, die zich door uitvlugten en kwalijk toegepaste spreekwoorden van zijne verpligting tot het spreken van de waarheid tracht te ontslaan; welk betoog, door den Hoogeerw. reddingius geleverd, daarna bekroond, en door den druk gemeen gemaakt, niet genoeg ter lezing kan worden aanbevolen.
Zeker ongenoemd schrijver eener verhandeling over den eed, in 1816 te Groningen bij j. oomkens gedrukt, beschouwt mede, mijns inziens, het gewigt des eeds uit het ware oogpunt, en wil, dat bij eene nieuwe wetgeving daaromtrent meer bepaalde formulieren en voorschriften zullen gegeven worden. ‘Betreurenswaardig en hoogst nadeelig is,’ zoo spreekt hij, ‘het afleggen des eeds, zonder hem, die denzelven aflegt, eenigzins met het gewigt van den eed bekend te maken; zonder hem zijne verpligting tot het zeggen van de waarheid voor te houden. Maar veelal bepaalt men in de afneming van den eed zich daartoe, dat men hem, die denzelven aflegt, te dien einde eenige woorden, die hij dikwijls geheel niet of slechts ten halve begrijpt, doet nazeggen, en dat vaak op eene wijze, op eene plaats en onder omstandigheden, die aan die handeling zelve alle kracht,

{==231==} {>>pagina-aanduiding<<}
allen indruk benemen. Hij toch, die den eed afneemt, behoort met eenen diepen ernst, en op eene wijze, zoo plegtig mogelijk, hem, die den eed doen zal, het gewigt daarvan op het hart te drukken, denzelven zijne verpligting tot het huldigen der waarheid met gepaste en betamende bewoordingen voor te stellen,’ enz.
Het gevoelen van dezen schrijver als het mijne aannemende, zal het, tot regtvaardiging van hetzelve, niet ongepast zijn, hier een voorval te verhalen, hetgeen, in mijne jongelingsjaren, in mijne vaderstad, als een gevolg van het zeer ernstig voorhouden van den eed en van de straffen des meineeds, heeft plaats gehad; zonder daarom hetzelve, zoo als het daar ligt, als navolgenswaardig te willen aanbevelen. Een eenvoudig landman door zijne partij tot het doen van den eed opgevorderd zijnde, om de beslissing der zaak in geschil daarvan te doen afhangen, zoo verscheen deze daartoe stoutmoedig voor den Regter. De Heer Burgemeester, tevens voorzittend Schepen, herinnerde den landman vooraf aan de wereldlijke en Goddelijke straffen op den meineed; welke straffen hij verklaarde wel te kennen. Evenwel de Burgemeester, hetzij door eene meer dan gewone, toevallige kennis der zaak toegelicht, hetzij in het gelaat van hem, die gereed stond den eed af te leggen, iets nadeeligs meenende te ontdekken, en zich overtuigd houdende, dat de boer valschelijk zweren zoude, voegde nog bij het reeds voorgedragene, of hij wel wist, dat, in geval van meineed, zijne te veld staande vruchten óf door de zon verbrand, óf door den hagel zouden worden verwoest. Deze voorstelling almede hare uitwerking missende, beval eindelijk de Burgemeester zijnen Deurwaarder, alle de glasramen der geregtszaal zoo hoog mogelijk open te schuiven; zeggende voorts, nadat zulks geschied was, met meer dan gewonen ernst tot den landman: ‘Zweer nu! Ik heb deze glasramen vooraf doen openschuiven, omdat, wanneer de Duivel u mogt komen halen, ik geene stadsglazen wil gebroken hebben.’ Welke laatstgenoemde voorstelling zoodanige uitwerking op het gemoed van den boer te weeg bragt, dat hij, zonder aflegging van den eed, in stilte wegsloop.
Andere belangrijke aanmerkingen van den onbekenden schrijver, kortheidshalve, voorbijgaande, daar dezelve mij ook toeschijnen, alleen gewigtige wenken voor den wetgever te bevatten, zoo wil ik nu, overeenkomstig mijn doel,

{==232==} {>>pagina-aanduiding<<}
nog eenige oogenblikken stilstaan bij, en uwe aandacht bepalen op de nog heden ten dage gebezigd wordende gewoonten bij het doen van den eed, als ook bij het formulier zelve.
Het is bekend, dat in ons land, tijdens hetzelve in Frankrijk was ingelijfd, het formulier van eed slechts bestond in de woorden: dat zweer of beloof ik, en dat men onder deze betuiging zijne regterhand voorwaarts stak, terwijl de vrouwen die op de linkerborst plaatsten. Niet minder is het bekend, hoe ligtvaardig en roekeloos men in die dagen met deze vreemde wijze van eedzweren te werk ging, en hoe weinig beteekenis door velen daaraan werd gehecht. Voor zoo verre de ondervinding mij in die dagen en in lateren leeftijd te dezen heeft geleerd, geloof ik, dat noch die wijze, noch ook de tegenwoordige, voldoende zijn, om in het algemeen dien indruk te verwekken, welke den eed aan het oogmerk dienstbaar doet zijn. Immers, wat de tegenwoordige wijze, namelijk het opsteken der twee voorste vingeren van de regterhand, betreft, zoo is het buiten kijf, gelijk wij straks zagen, dat deze wijze ontleend is uit de oudste tijden; maar of zij beteekene eene aanwijzing op den Almagtigen, wien men tot getuige aanroept van hetgeen men zeggen zal, dan wel eene aanwijzing van Gods ongenade en straf, bestaande, gelijk door oude schrijvers wordt medegedeeld, in de afhouwing dier vingeren in geval van ontrouw of meineed, dit mag ik niet beslissen; vooral niet, omdat er nog andere schrijvers gevonden worden, die gewag maken van het oudtijds opsteken van drie vingeren, willende, dat zulks eene voorstelling beteekenen moest van het bij vele Christenen aangenomen leerstelsel der Drieëenheid. Een of ander dezer gevoelens moge gegrond of ongegrond, wijsheid of dwaasheid geheeten kunnen worden, dit evenwel komt mij als zeker voor, dat alle de genoemde wijzen, de eene meer, de andere minder, uit vooroordeel of bijgeloof ontleend zijn. En dit gevoelen bij mij vaststaande, zoo moet ik mij verwonderen, dat men in onze meer verlichte dagen nog met eene gewoonte voortgaat, waaraan men geene goede en gezonde beteekenis weet te geven, en met betamelijken
ernst vragen naar de redenen, waarom men niet, tot wering van alle oude en verkeerde begrippen, deze wijze algemeen doet vervangen door eene meer eigenaardige en meer doelmatige handeling, bestaande in het leggen van de regterhand op de linkerborst, als daarop zinspelende, dat de verklaring uit het hart zal voortkomen.

{==233==} {>>pagina-aanduiding<<}

Even zoodanig is het gesteld ten aanzien van het formulier zelve, bestaande in de woorden: zoo waarlijk helpe mij God Almagtig! Want ik durf met gelijken ernst vragen, of dit eedsformulier zoo geheel duidelijk, verstaanbaar en doelmatig is, als de gewoonte hetzelve wettigt, en of hetzelve niet voor velen zoo duister en onverstaanbaar moet geacht worden, dat slechts weinigen de juiste beteekenis daarvan kennen.
Verre zij het van mij, dat ik zoude oordeelen of willen, dat de woorden God Almagtig uit hetzelve zouden behooren te worden weggenomen: integendeel, ik geloof, dat de groote menigte te veel kracht hecht aan de woorden God Almagtig; maar ik oordeel tevens, dat het tegenwoordig formulier, met behoud dier woorden, zoodanig in te rigten en te verbeteren ware, dat hetzelve voor een ieder meer verstaanbaar wierd, niets onbetamends bevattede, ook geene bijzondere leerstelsels verraadde, vooral geene verouderde gewoonten of vooroordeelen voedde.
Hoe duister en onverstaanbaar het tegenwoordig gebruikt wordend formulier zij, kan dagelijks in de regtszalen blijken, daar eenvoudige lieden alles nazeggen, wat men hun voorzegt, zonder de zaak te begrijpen, veel min op het gewigt des eeds te hechten. Wilt gij, M.H., hiervan eene proeve, hoort dan het volgende, hetgeen mijn gezegde volkomen zal bevestigen. Nadat de Heer Voorzitter van het Hof van Assises aan zekeren getuige de redenen, waarom hij was gedagvaard, en tevens het gewigt der zaak, vooral van den eed, welke van hem onder aanroeping van God Almagtig werd gevorderd, had voorgehouden; daarbij, (gelijk het wetboek van lijfstraffelijke regtspleging zulks bepaalt) dat hij zweren moest, zonder haat en zonder vrees de waarheid, en niets dan de waarheid, te zullen zeggen; zoo antwoordde de eenvoudige ziel al aanstonds, met het opsteken der twee voorste vingeren van zijne regterhand: zonder haat en zonder vrees; terwijl de Voorzitter moeite had, om hem op het regte spoor te brengen.
Ik zoude nog meerdere voorbeelden van dergelijken aard, welke zeer vele zijn, en dagelijks in de regtspleging voorvallen, in mijn geheugen kunnen terugroepen en verhalen; maar waartoe zoude dit dienen? daar toch uit dit enkele voorbeeld genoegzaam zal zijn gebleken, dat het formulier niet te eenvoudig noch te duidelijk kan worden voorgeschreven;

{==234==} {>>pagina-aanduiding<<}
waarom ik dan ook wenschen zoude, dat die woorden haat en vrees wierden weggelaten, en dat bij de woorden God Almagtig wierden gevoegd Alwetend God, vooral noodzakelijk, wanneer de eed een antwoord is op de korte aanspraak of voorstelling der zaak door hem, die den eed afneemt. Deze bijvoeging van Alwetend God oordeel ik zeer nuttig, doelmatig en gepast, naardien eene langdurige ervaring mij heeft geleerd, dat, wanneer ik in mijne betrekking noodzakelijk oordeelde, aan eenvoudige lieden het gewigt der zaak, vooral dat des eeds, vooraf voor te houden, alsdan de herinnering aan de Alwetendheid van God, als dat Hooge Wezen, dat alles hoort en ziet, grooter invloed op de zoodanigen te weeg bragt, dan de enkele herinnering aan de Almagt van God.
Ik ga verder, en geloof, dat zoodanig verbeterd en algemeen formulier, namelijk: Ik zweer voor den Almagtigen en Alwetenden God, dat ik de waarheid spreken zal, met het leggen van de regterhand op de linkerborst, zoo wel voor mannen als voor vrouwen, op alle gezindheden zoude kunnen toepasselijk gemaakt worden, zonder eenigermate aan bijzondere leerstelsels te kort te doen; met vrijlating echter aan Doopsgezinden, om te kunnen bezigen het woord beloven, in plaats van het woord zweren. Ik wensch alleen eenvoudigheid en verstaanbaarheid in het formulier des eeds, en daarbij meerdere gelijkvormigheid bij de onderhavige belangrijke plegtigheid: want wanneer ik, bij voorbeeld, eenen Israëliet voor mij zie verschijnen, die zijnen schedel met eene veelal onreine muts bedekt, en dan de aan hem voorgezegde woorden narabbelt, wat plegtigs is daarin gelegen? In deze door mij gewenschte algemeene bepaling zie ik even min zwarigheid als in die, waarbij reeds den Jood eene zijner godsdienstige gewoonten is ontnomen, welke hierin bestond, dat hij, onder het zweren, zijne regterhand legde op de boeken van mozes; zijnde deze zijne voorvaderlijke gewoonte bij Koninklijk besluit van den 26 October 1818 hem ontnomen, en alleen die, om met gedekten hoofde te zweren, voor hem bewaard gebleven.
De beweegreden, welke tot het nemen van dit besluit aanleiding heeft gegeven, schijnt mij toe hierin te bestaan, dat men in sommige plaatsen van ons Rijk bleef voortgaan, het zeer oud formulier te bezigen, hetwelk luidde als volgt: ‘Gij zweert bij den Almagtigen en Levenden God, die Hemel en Aarde geschapen, en door mozes zijne wetten ge-
{==235==} {>>pagina-aanduiding<<}
geven heeft, opregt en waarachtig te wezen, hetgeen u alhier gevraagd en voorgehouden wordt; en zoo gij, in het geheel of ten deele, iets valschelijk en te onregt verklaart, gij u aan alle tijdelijke en eeuwige vermaledijdingen, plagen en straffen onderwerpt, welke de God Israëls over die van Sodoma en Gomorra, ook corah, dathan en abiram heeft gezonden, en allen den zoodanigen gedreigd, die zijnen naam valschelijk en ligtvaardiglijk aanroepen en gebruiken. Zoo waarlijk helpe of straffe u de Almagtige en Alwetende God, Schepper des Hemels en der Aarde!’ - Bij de mededeeling van dit formulier behoort nog opgemerkt te worden, dat vooraf den aflegger werd voorgelezen het 7de vers uit het 20ste kap. van Exodus: ‘Gij zult den naam des Heeren uwes Gods niet ijdelijk gebruiken; want de Heer zal niet onschuldig houden, die zijnen naam ijdelijk gebruikt.’ Op welke woorden, gelijk ik straks zeide, de aflegger zijne regterhand legde, en met gedekten hoofde en staande op zijne voeten (gelijk als een vereischte staat aangeteekend) het gemelde formulier van woord tot woord napraatte.
Ik vertrouw, M.H., dat het door mij verzamelde en thans aan u medegedeelde overvloedig zal wezen, om u het hoogstbelangrijke dezer zaak te doen gevoelen.
Wie uwer zal niet met mij hartelijk wenschen, dat in de harten der stervelingen, van welken stand of godsdienstige belijdenis ook, nopens deze zoo voor de maatschappij, als voor eigene zielerust hoogstgewigtige aangelegenheid meer gemoedelijke gedachten mogten plaats vinden; alsmede, dat, ter bevordering hiervan, bij eene nationale wetgeving meer doelmatige bepalingen wierden gemaakt, dan waarop wij tot heden kunnen roemen? Onder deze door mij gewenschte bepalingen behoort ook die, dat het toelaten tot den heiligen eed meer aan het oordeel, aan de voorzigtigheid en aan de wijsheid van den Regter behoorde te worden toevertrouwd. Deze is het toch, die, door de kennis van zoo vele dagelijks voorvallende en verschillende zaken, moet gerekend worden, alles beter in verband te kunnen beschouwen, en bij sommige gelegenheden de zedelijkheid der zaken en personen beter te kunnen beoordeelen, dan de wetgever, die, door zijne, hoezeer ook wijze bepalingen, te dezen óf te veel óf te weinig voorschrijft; wijl de ervaring mij heeft geleerd, dat menigmalen de billijkste eischen aan allezins brave, eerlijke en gemoedelijke personen door het verbod des

{==236==} {>>pagina-aanduiding<<}
eeds hebben moeten worden afgewezen, en hierdoor alleen de onregtvaardigste zaken hebben moeten zegevieren.
Evenzeer als, gelijk ik vertrouwe, deze opmerking niet onbelangrijk is ten aanzien van het burgerlijk regt, niet minder geldt zij ten aanzien van het boet- en lijfstraffelijk regt. Ook hierin heeft de ondervinding doen zien, dat aangeklaagden wegens medepligtigheid aan misdaad of wanbedrijf, die daarna, door gebrek aan genoegzaam bewijs van schuld, buiten vervolg gesteld, en daardoor in vorigen staat van vrijheid waren teruggebragt, over diezelfde daden onder eede werden, ja moesten worden gehoord; terwijl het naderhand, naar zedelijke overtuiging, bleek, dat zij schuldiger waren, dan de daders zelve. Een duidelijk bewijs derhalve, dat, ook in de uitoefening van het boet- en lijfstraffelijk regt, meer aan de ervaring en voorzigtigheid van den Regter behoort te worden overgelaten, dewijl de wetgever in alle mogelijke gevallen niet voorzien kan, en door te veelvuldige bepalingen nopens den eed te veel aanleiding geeft tot die onaangename twisten, welke hier en elders daarover gevoerd worden.
Hij, die voorzigtig is gelijk de slang, doet wèl; maar hij, die opregt is gelijk de duif, doet beter: want de eerste zorgt voor zichzelven; de tweede voor eenen ander Gelukkig hij, die beide hoedanigheden in zich vereenigt! - Ik heb getracht, door de openlijke mededeeling mijner vrijmoedige aanmerkingen, die les van den grootsten Leeraar der menschen op te volgen, en wil hier nog bijvoegen, dat, mede naar mijn gevoelen, gelijk ook naar dat van den straks aangehaalden ongenoemden schrijver, het een onbegrijpelijk nut zoude te weeg brengen, wanneer onze eerwaardige Zedemeesters en Leeraars der onderscheidene gezindten, geene uitgezonderd, zoo wel die der Joden als die der Christenen, van tijd tot tijd meer opzettelijk, geheel afgescheiden van de gewone prediking over het negende gebod, eene kanselrede geliefden te houden, bepaaldelijk ingerigt, om hunne gemeenten aan de heiligheid van den Eed en de hooge verantwoordelijkheid nopens dit allezins gewigtig werk te herinneren. Deze zijn het voorzeker, die, door hunnen achtbaren stand, door hunne welsprekendheid en meerdere kracht van zeggen, op hunne leeken zeer veel vermogen; terwijl eene gedurige voorstelling en herinnering van deze zoo zeer belangrijke zaak, gepaard met ernstige waarschuwingen en vermaningen, niet missen kunnen, dienstbaar te zijn aan de bevordering

{==237==} {>>pagina-aanduiding<<}
van meerdere zedelijkheid en meer geluk in de burgermaatschappij.
Mijne oppervlakkige beschouwing moge al of niet baten, en de door mij gewenschte verbetering al of niet volgen; dit toch blijft zeker, en zal door niemand kunnen gelogenstraft worden, dat er slechts één weg is, die tot het waar geluk leidt: deze is de getrouwe vervulling onzer pligten, van welke er in de oogen van den denkenden mensch geen enkele gering is, daar die allen medewerken tot één doel; dewijl het eenige en gewigtige middelpunt, waarop de vervulling onzer zedelijke pligten uitloopt, alleen te vinden is in de rust van het geweten, en zonder deze rust geen wezenlijk geluk bestaat.





Aan den Heer Redacteur der Vaderlandsche Letteroefeningen.

Mijnheer!

Aangemoedigd door de spoedige opneming van mijne vertaling der Briefwisseling tusschen den Heer j.f. willems en den Baron de stassart, waag ik het, U twee Artikelen te doen toekomen, door mij onlangs uit de Gazette des Pays-Bas overgenomen, welke ik niet ongeschikt oordeelde, met eenige aanmerkingen vermeerderd, mede in uw geacht Tijdschrift geplaatst te worden, als blijkbaar ten doel hebbende, om, op eene overtuigende wijze, aan te toonen, dat de Nederlandsche taal, ten allen tijde, de taal van Brussels ingezetenen was.
Ik heb de eer mij te noemen

Uw Eds. dienstwilligen Dienaar

a.j. van der aa.
Antwerpen,
Jan. 1830.

Landstaal.

(Eerste Artikel.)

De moeder- of landstaal is de taal van het land, waar men geboren is, en die het meerendeel der inwoners spreekt. Het

{==238==} {>>pagina-aanduiding<<}
is niet de taal van het Gouvernement, dat het land bestuurt, noch de taal van eenige Corporatiën, Genootschappen en personen. Indien de bevolking Vlaamsch is, zal hare taal geen Spaansch, Duitsch noch Fransch worden, naar het Spaansche, Duitsche of Fransche Gouvernement, waaraan zij onderworpen is.
De moeder- of landstaal der noordelijke provinciën, van Limburg, der beide Vlaanderen, en van Antwerpen, even als die van het arrondissement Leuven, is, buiten alle tegenspraak, het Hollandsch of Vlaamsch; terwijl het Waalsch of het Fransch die der provinciën Luik, Henegouwen en Namen, even als van het arrondissement Nyvelt, is. De Fransche en Duitsche zijn die van het Luxemburgsche.
Maar, hoewel het Hollandsch of Vlaamsch de taal van het meerendeel der natie, en alzoo die van het Koningrijk der Nederlanden is, moest dezelve niet als de landstaal van alle de provinciën des rijks beschouwd worden. Het zoude misschien juister zijn, haar de Nederlandsche taal te noemen, en men zoude daardoor tevens tot het vermengen der Vlaamsche en Hollandsche tongvallen geraken. (*)

{==239==} {>>pagina-aanduiding<<}

Van alle de Vlaamsche arrondissementen schijnt dat van Brussel alleen, in den eersten opslag, ten opzigte der taal, aan eenigen twijfel onderhevig.
Te Brussel spreekt men, wel is waar, vrij algemeen Fransch; het Vlaamsch is in het Waalsche gedeelte der stad niet bekend, (*) en bij de hoogere standen der maatschappij weinig in gebruik. De stad bevat bovendien een aantal vreemdelingen van onderscheidene natiën, die bijna allen Fransch, maar geenszins Vlaamsch verstaan.
Te Brussel deden de staatkundige gebeurtenissen ook dikwijls de voorkeur geven aan de Fransche taal, die overigens de meest verspreide taal der beschaafde volken, en vrij algemeen de hoftaal en die der staatsonderhandelingen is, even als van groote vergaderingen, waar zich personen van onderscheidene natiën bijeen bevinden.
De geheel Fransche opvoeding, welke hier, gedurende 25 jaren, gegeven is, veroorzaakte, dat vele kinderen de taal hunner ouders niet beoefenden, of dezelve verachtten; en het langdurige verblijf der Franschen onder ons bragt daaraan veel toe. Gedurende het gezegde tijdvak werd het Vlaamsch te Brussel zeer weinig beoefend.
Andere oorzaken hadden reeds te voren het hare toegebragt, om de Fransche taal, voornamelijk in de stad Brussel, te verspreiden.

{==240==} {>>pagina-aanduiding<<}

In de 12de eeuw waren de akten der openbare magten te Brussel in het Latijn geschreven, en de algemeene comptabiliteit van Braband werd, zelfs nog in de 14de eeuw, in het Latijn gehouden. In de 13de en 14de eeuw voerde men het gebruik der Vlaamsche taal in de akten in. Het Charter van Brussel van 1229, het oudste bekende Nederlandsche stuk van het geheele Koningrijk, was in het Vlaamsch geschreven. (*) Sedert gebruikte men het Vlaamsch gezamenlijk met het Latijn. Maar de Fransche taal verving het Latijn ten tijde der Hertogen van Bourgondië.
Gedurende die regering, en van toen af aan, werden de akten van algemeen bestuur bij voorkeur in het Fransch opgesteld. Maar wij moeten opmerken, dat, over het algemeen, zij, die aan het hoofd der zaken stonden, bijna allen vreemdelingen of buitenslands waren, en dat die akten overigens in de Waàlsche provinciën, en tot op eenen zekeren tijd in Fransch Vlaanderen moesten dienen. Die akten werden echter altijd naar de Vlaamsche provinciën, waartoe Brussel behoorde, in het Vlaamsch of in de beide talen gezonden.
Men heeft ook opgemerkt, dat in België, gedurende de eerste tijden der Kerkhervorming, en bij de staatkundige scheiding der 17 provinciën, onderscheidene Roomschkatholijke geestelijken, aan welke toen grootendeels het openbaar onderwijs toevertrouwd was, de beoefening der Vlaamsche taal afraadden en die van het Fransch aanmoedigden, ten einde de scheuring tusschen de Belgen en Hollanders nog grooter te maken, en tevens tegen te gaan, dat hunne leeken niet met de leerstellingen der Gereformeerden, die vrij algemeen in het Hollandsch geschreven waren, bekend werden, noch dezelve onderzochten.
Men gebruikte ten allen tijde de Fransche taal even als het Vlaamsch bij den Grooten Raad te Mechelen. Guicciardin had dit in de 16de eeuw reeds opgemerkt, en zegt, bl. 208 van zijne Beschrijving der Nederlanden, dat dit tot gerieffelyckheyt der uytlanders ende vreemdelinghen geschiedde. Het was ongetwijfeld ook ten gemakke der Waalsche provinciën. De registers van het Oppergeregtshof van

{==241==} {>>pagina-aanduiding<<}

Mechelen, die bij de archiven bewaard worden, zijn, sedert 1470, gedeeltelijk in 't Vlaamsch, gedeeltelijk in 't Fransch.
Men maakte bij den Raad van Braband van de beide talen gebruik; maar alle de leden van den Raad moesten, luidens onze Blijde Inkomsten, (die bijna altijd oorspronkelijk in het Vlaamsch opgesteld zijn (*)) het Latijn, het Vlaamsch en het Fransch kennen.
Art. 5 der Blijde Inkomste van maria theresia en een der eerste artikelen van die van jozef II (1781) legden in het bijzonder die verpligting op aan den Kanselier van Braband en andere ambtenaren van den Raad.
De registers van den Raad van Braband, van 1445 tot 1794, bevatten geschriften in het Vlaamsch en in het Fransch; maar men moet opmerken, dat de Raad Waalsch Braband (het arrondissement Nyvelt) onder deszelfs jurisdictie had.
Het schijnt dus billijk, dat de Waalsche en Fransche Advocaten niet verpligt zijn, eene taal te spreken, die hun vreemd is, en dat de gedingen der Waalsche arrondissementen in alle trappen van regtspleging in het Fransch behandeld worden.
Vóór de vereeniging van België met Frankrijk hoorde men het Vlaamsch nog onder de gegoede klassen der maatschapschappij en bij het openbaar onderwijs even als het Fransch bezigen. Het gemis aan voortreffelijke letterkundige voortbrengselen in het Vlaamsch, vooral in de laatstverloopene eeuw, maakte echter, dat men bij voorkeur de Fransche werken las, en er natuurlijk smaak in kreeg.
De Fransche dagbladen vonden ook ten allen tijde te Brussel lezers, en de in het Fransch geschrevene krant, die er den 2 Januarij 1655 in het licht verscheen, en achtereenvolgende den naam droeg van Getrouw Verslag (Rélations véritables), Brusselsche Krant (Gazette de Bruxelles), Fransche Krant der Nederlanden (Gazette Française des Pays-Bas), maakte grooten en langdurigen opgang.

{==242==} {>>pagina-aanduiding<<}

En ziedaar, waardoor de Fransche taal sedert lang te Brussel zeer in gebruik kwam. Maar, desniettegenstaande, was en bleef, onder alle de Gouvernementen, die België bestuurden, en ten allen tijde, eene aanmerkelijke meerderheid der bevolking van Brussel Vlaamsch, en de Fransche taal kon nooit als de moedertaal der Brusselaren beschouwd worden.
In 1566 had guicciardin (*) reeds zeer juist opgemerkt, dat de bewoners der Nederlanden, (en hij was toen te Brussel) hoewel zy noyt buitenslands en hebben geweest, nochtans, behalve heur moederlyke tale, veel vreemde talen konnen spreecken, besonder het Fransoys, welck onder hen seer ghemeyn is.
De oorspronkelijke namen der straten van Brussel en der gemeente van het arrondissement, even als die der in Brussel geborene inwoners, zijn, over het algemeen, Vlaamsche woorden.
Werd, te Brussel, al wat het algemeene bestuur aanging, onder de vorige Gouvernementen, bij voorkeur in het Fransch behandeld, al wat ten minste gewestelijk en plaatselijk was, werd, niet alleen bij voorkeur, maar bijna uitsluitend, in het Vlaamsch afgedaan.
De rekeningen, van het domein van Brussel, van 1404 tot 1795, en alzoo gedurende bijna vier eeuwen, afgelegd, zijn, zonder uitzondering, in het Vlaamsch opgemaakt.
De zaken van den Ambtman, (den Officier van Justitie en Policie der stad) wiens registers van 1403 tot op onze vereeniging met Frankrijk loopen, zijn in het Vlaamsch opgeteekend.
De minuten van den grooten en kleinen legger van Brussel bewijzen, dat de plaatselijke Justitie er altijd in het Vlaamsch bestuurd werd.
In de jurisdictiën, die aan de Vlaamsche arrondissementen onderhoorig waren, moest men uitsluitend de moedertaal van het land bezigen; en dit ging zoo ver, dat een gewijsde van den Raad van Braband van den 14 Julij 1622 zelfs den Walen, wier bijzondere jurisdictie tot het regtsgebied van Leuven behoorde, verbood, de Fransche taal te gebruiken. De Heer willems heeft dit gewijsde medegedeeld (†); het-
{==243==} {>>pagina-aanduiding<<}
zelve luidt aldus: ‘Gezien in den Raad van Braband het aldaar den 22 April ingediende verzoekschrift van den Hoofdschout en andere ambtenaren des Walen-kwartiers van Braband, dat tot het regtsgebied van Leuven behoort, ten einde het Hof goedvond, bij vorm van reglement of ordonnantie, te bevelen, dat die van het gezegde regtsgebied van Leuven voortaan hadden te veroorloven, dat men in de gedingen, die ter zake van beroep voor hen gebragt zijn of zullen gebragt worden, of andere voor hen in eersten aanleg hangende of in te stellen, tusschen de bewoners van het gezegde Walen-kwartier van Braband in de Fransche taal zal kunnen pleiten, niettegenstaande de gewoonten en gebruiken daarmede strijdig, en dit gezegde reglement of die ordonnantie te doen voegen bij de kort te voren bevestigde kostumen van het gebied der stad Leuven; gezien ook het schriftelijk antwoord van Burgemeester, Schepenen en Raad der gezegde stad Leuven op dit servituut, en
alles in overweging genomen hebbende, verklaart het Hof de gezegde verzoekers, in derzelver einden en conclusiën, genomen in hun verzoek, niet ontvangbaar en ongegrond.’
De manieren van procederen in burger- en lijfstraffelijke zaken waren, volgens de ordonnantiën van 5 en 9 Julij 1570 en van 1 April 1580, die in 1733 te Brussel op nieuw uitgevaardigd werden, in het Vlaamsch opgesteld. Maar de reglementen en instructiën voor de Geregtshoven der Oostenrijksche Nederlanden van 1786 en 1787 verschenen in de Fransche taal.
De Griffier der heerlijkheid en der onderscheidene jurisdictiën van het platte land des arrondissements Brussel bewijzen, dat er het Vlaamsch alleen in gebruik was.
De archiven der stad Brussel werden grootendeels door het bombardement in 1695 vernietigd. In de akten van realisatie en aanteekening der Schepenen en van den Secretaris, die van toen af bestaan, gebruikte men vrij algemeen de Vlaamsche, maar ook de Fransche taal.
Alle de akten der Staten van Braband, waarvan de oorkonden, in de archiven berustende, van 1673 tot 1794 loopen, waren alleen in het Vlaamsch opgesteld.

{==244==} {>>pagina-aanduiding<<}

De stukken betrekkelijk de inhuldiging van jozef II bewijzen almede, in hoe hooge achting de Vlaamsche taal bij ons stond.
De protokollen der Notarissen, die bewaard zijn gebleven, en waarvan de oudste akten in de 16de eeuw gedagteekend zijn, bewijzen ten duidelijkste, dat het Vlaamsch altijd de taal van het meerendeel van Brussels ingezetenen en van alle de bewoners van het platte land in dit arrondissement geweest is. Maar de Notarissen, die hunne akten in de taal der partijen mogten opstellen, bezigden, naar gelang der tijden en omstandigheden, Latijn, Spaansch, Duitsch en Fransch of Vlaamsch. De eene protokol bevat vele akten in de Fransche taal, vooral wanneer de Notaris uit het Walen-kwartier was, of vele Walen of vreemdelingen tot cliënten had; in eene andere is er weder geene enkele te vinden.
Het meerendeel der protokollen is geheel in het Vlaamsch. Die van den Notaris marcus prevost te Brussel van het jaar 1595 is opmerkelijk; dezelve bevat meer akten in het Latijn, in het Spaansch en in het Fransch, dan in het Vlaamsch.
Het was in de Vlaamsche taal, dat men ten allen tijde predikte; ja, men bleef zelfs gedurende den tijd, dat wij bij Frankrijk ingelijfd waren, ten platten lande in alle en te Brussel in de meeste kerken daarmede voortgaan. De Fransche preken waren eertijds zeer zeldzaam. Nog heden zelfs, nu onze jonge Predikanten over het algemeen in de gelegenheid geweest zijn, onder het vorige Gouvernement, beter Fransch dan Vlaamsch te leeren, en niettegenstaande er zoo vele liefhebbers van de Fransche taal zijn, zijn er te Brussel twee Vlaamsche Predikers tegen éénen Franschen.
Bovendien kan men nog, als een bewijs, dat de Vlaamsche taal de moedertaal van het arrondissement Brussel is, de Rederijkkamers, of, zoo als zij thans veelal heeten, Maatschappijen van Rhetorica, aanhalen. Deze, zoo veel men weet de oudste letterkundige vereenigingen, en die eertijds zeer bloeijend waren, werkten altijd, onder alle Gouvernementen, die elkander in België hebben opgevolgd, in de Vlaamsche taal.
Onder het Spaansche, Duitsche en Fransche Gouvernement werden de Maatschappijen van Rhetorica te Brussel altijd, als uitsluitend de Vlaamsche taal- en dichtkunde beoefenende, beschouwd; en de van tijd tot tijd aangewende pogingen,

{==245==} {>>pagina-aanduiding<<}
vooral onder het vorige Gouvernement, om er de Fransche taal in te voeren, zijn altijd afgestuit op den drang der omstandigheden; namelijk op de weinige kennis, welke de middelbare klasse der inwoners, waaruit voornamelijk de Maatschappijen van Rhetorica waren zamengesteld, van de Fransche taal hadden.
De Fransche Schouwburg te Brussel voorzag zich bijna altijd, uitsluitend, van Acteurs uit Frankrijk, dewijl men zelden onder die klasse Belgen vond, die de Fransche taal zuiver spraken.
Oudiette zegt eindelijk, in zijn Aardrijkskundig en topographisch Woordenboek der negen vereenigde Departementen, in 1804 aan napoleon opgedragen, dat de Vlaamsche taal de eenige is der twee grootste arrondissementen van het departement der Dyle (*) en van de departementen der Schelde, der Lye en der twee Nethen (†); behalve dat men in de stad Brussel eenigermate meer gemeenzaam met het Fransch is (‡).
Dat men overigens de letterkundige voortbrengsels der Belgen uit de Vlaamsche provinciën, die in de Fransche taal geschreven zijn, vooral vóór onze inlijving in Frankrijk, onderzoeke, en men zal daarin vrij algemeen eenen overvloed van eigenaardigheden der Waalsche en Vlaamsche talen en taalfouten vinden. De Fransche taal en stijl der Brusselaren, uitgezonderd van hen, die eene zeer zorgvuldige opvoeding genoten hebben, stonden meermalen ten doel aan de meer of min gegronde bespotting en gisping der Franschen (**). De meeste Brusselaars moesten hunne geschriften in de Fransche taal, alvorens ze uit te geven, door deskundigen laten nazien.

(Het tweede Artikel hierna.)


{==246==} {>>pagina-aanduiding<<}

Tafereel der Londensche speel- of dobbelhuizen.

(Uit het Westminster Review.)

Stellen de Fransche speelhuizen (men kent ze uit vele getrouwe schilderingen) den speler aan velerlei jammer bloot, die van Londen zijn nog gevaarlijker: men wordt er niet alleen het slagtoffer van eigene dwaasheid, maar ook van de goddeloosste schelmerij; en het is met regt, dat de naam van Hel aan dezelve door de stemme des publieks is toegevoegd: want dáár is inderdaad de plaats der verdoemenis en der wanhoop, het zielverscheurend verblijf (om met milton te spreken) van eeuwigdurenden doodsangst!
Naast de residentie des Konings van Engeland verheffen zich vele heerlijke paleizen, wier prachtigst het middelpunt der St. James-straat inneemt. Het noemt zich de Klub van Crockford: deze is de meest helsche van Londen. Eene andere is gevestigd op het Plein van het Park, en draagt den naam van Klub van Milton-Mowbray. Eene derde is gelegen op het Plein van Waterloo, en heet de Klub van de Vossenjagt. De ondernemers dezer openbare plondering hebben hunne bank, als 't ware, gevestigd op den drempel van het paleis des Konings; dag en nacht is hun schitterend hol open; straffeloos plegen zij hunnen roof, en, in plaats van hun leven in Newgate te eindigen, treden zij ten laatste als millionnairs uit hunne zaken!
Waarom ontsnappen deze voorgewende Klubs, welker ware bestemming algemeen bekend is, aan de gestrengheid der wet? Anacharsis heeft dit, vóór twintig eeuwen reeds, beantwoord: ‘De webbe der Geregtigheid vangt de vliegen in hare vlugt; de groote insekten verbreken dezelve, en vervolgen hunnen weg.’ Verscheidene voorzorgen zijn er daarenboven genomen, om deze inrigtingen aan het behaal der geregtshoven te onttrekken. Geene derzelven doet zich voor als speelhuis; het zijn Klubs. Ziehier het prospectus van een dier huizen, onlangs door eenen moord (*) gedwongen, op te houden te bestaan. De grootsche en zwierige stijl der aankondiging doet genoegzaam zien, aan welke klasse der maatschappij dezelve is gerigt: ‘Eene vereeniging van per-
{==247==} {>>pagina-aanduiding<<}
sonen uit den aanzienlijksten stand heeft het ontwerp beraamd, om eene uitgezochte Klub te vormen, waarin zij allen zal toelaten, wier geboorte en stand hen in staat stellen, om zich zonder bedwang, maar met welvoegelijkheid, over te geven aan de vermaken, welke Mode en bon ton goedkeuren. Deze vereeniging vermeent, haar plan aan lieden van deze klasse te moeten onderwerpen, en dezulken, die hetzelve zullen beamen, uit te noodigen ter deeineming en medewerking, opdat het ten spoedigste zijn beslag bekome. Het zij genoeg, hier te zeggen, dat, om deze inrigting den bijval waardig te maken, dien men wenscht te verwerven, de ontwerpers smaak, sierlijkheid, mildheid, zekerheid en veiligheid te zamen hebben verbonden, en dat de leden der vereeniging aldaar voordeelen zullen vinden, hun door geene andere instelling van dergelijken aard gewaarborgd. Ter bekoming van meer bijzondere narigten, gelieve men zich, tusschen 12 en 2 ure, te vervoegen in Pall-Mall, No.
55.’
Treden wij nu dit gebouw, met kolommen versierd, binnen. 't Is het schoonste der gansche straat. Die bronzen poort, met dien klopper van gepolijst koper, is de poort der Hel. Eene bijzondere, vastgestelde wijze van aankloppen meldt u aan, en men geleidt u in het voorportaal. Wanneer gij hetzelve zijt doorgegaan, en men weet, wie gij zijt, bevindt gij u voor eene tweede, desgelijks bronzen poort, zorgvuldig gesloten, gelijk de eerste. In het midden derzelve, ter manshoogte, is eene soort van kijkglaasje aangebragt, door middel van welk de wachters van het binnenste, alvorens die te openen, uw signalement opnemen. De slagboom opent zich voor u, en gaat terstond weêr achter u digt. Nu zijt gij op den grooten, door gas verlichten trap, welks treden met een Turksch tapijt bedekt zijn. Boven aan dezen trap houdt eene derde poort u wederom staande; en niet, dan na een' vierden hinderpaal, onmiddellijk vóór den ingang der speelzaal, te zijn te boven gekomen, dringt gij door tot dit geheimzinnig en schitterend heiligdom. 't Is de zaal, gewijd aan het rouge et noir; verderop is die van de roulette. Beide zalen zijn uitgebreide langwerpige vierkanten, wier rood damasten behangsel, lusters en girandoles, wier zoldering, door eene kunstrijke hand met de stralen en kleuren der ondergaande zon bemaald, wier talrijke spiegels en gepolituurde mahonijhouten meubelen den rijksten en weelderigsten der Engelsche

{==248==} {>>pagina-aanduiding<<}
Pairs eer zouden aandoen. Overal treffen het geslepen kristal, de kostbaarste metalen, de heerlijkste schilderijen uw verbaasd gezigt. Gezeten op kanapés, met de rijkste stoffen bekleed, herkent gij in dit gezelschap mannen, en somwijlen vrouwen, van den eersten rang, redenaars van het Parlement, lieden naar de Mode, leden van de Oostindische Compagnie, zelfs beroemde autheurs en zedeleeraars. De gemaakte beleefdheid van eenige rondwandelende personen doet u de Hoogepriesters van dit verblijf kennen; lieden van lagen stand, die de manieren van den man naar de wereld met meer- of minder geluk nabootsen, maar wier onwillekeurig gemeene toon en ongezuiverde spraak hunnen oorsprong en bedrijf verraden. Eene vreemde vermenging van oude, geruïneerde spelers, weggejaagde lakkeijen, bedriegelijke kamerknechts, sluikers, door de Justitie gestrafte of aan dezelve ontsnapte schelmen, frauduleuze bankroetiers, beunhazen van allerlei soort, geruïneerde effektenhandelaars; alle dezen zijn hier op het kostelijkst uitgedost. Het meerendeel houdt zijne buitenplaats, matressen, rijtuig en palfreniers. Niet alleen verrijken zij zich met den roof der speeltafel; maar hunne meubelen, kleeding, juweelen (zegeteekenen van hun bedrijf) zijn hun, voor een' spotprijs, geworden van den een' of anderen ongelukkigen speler, die, in een oogenblik van radeloosheid, tot alles zijne toevlugt neemt. Dat men nu nog de Guerillas van Asturië en de struikroovers van Kalabrië smade! Vergeleken met deze ellendelingen, wordt de Spaansche of Italiaansche bandiet een held der deugd: hij heeft moed; hij braveert de wetten, maar in het openbaar; hij waagt zijn leven, en randt dikwijls eenen vijand aan, sterker, talrijker, beter gewapend dan hij. Maar in welk een' poel van laaghartigheid moet niet de ziel van hen gedompeld zijn, die deze laffe plondering, dezen gevaarloozen roof, deze
straffelooze uitschudding, die slechts de verblinde zwakheid aanrandt, uitoefenen!
Het altaar, of, zoo men wil, de speeltafel, is in het midden geplaatst, en een groote stapel goudstukken lokt de begeerlijkheid. Een der zaamgezworenen schudt de kaarten, en zet zich naast de bank. Een ander, met eene soort van hark gewapend, verzamelt de winsten van het huis. Nog anderen zijn belast met het ronddeelen der door de spelers gewonnen gelden. Roode en zwarte viesjes zijn regelmatig geplaatst op het groene kleed, zes spellen kaarten voor den bankhouder, en het spelen begint.

{==249==} {>>pagina-aanduiding<<}

Ik zal niet treden in de kunstmatige bijzonderheden van het rouge et noir; maar vergenoeg mij met te zeggen, dat alle de kansen in het voordeel zijn van de bestuurders des huizes. Zonder te gewagen van de handgrepen der croupiers, en de uitgeleerde kennis, door hen verkregen, van alle de kansen van het spel, - de snelheid, waarmede de partijen elkander opvolgen, de staat van halven roes, waarin het meerendeel der spelenden verkeert, (uitgenomen de hoofden des huizes) bevorderen de plondering. De croupier is altijd een ingewijde in de kunst, om de kaarten te keeren, en zoodanige kleur, als hem voegt, te doen verschijnen. Vóór twee jaren verloren eenige jonge Lords met den dobbelsteen meer dan vijftigduizend pond sterl. (f 600,000.) Een van hen nam de steenen heimelijk mede; zij waren valsch. Het roulette-spel is het moorddadigste van alle spelen, omdat het 't snelste gaat. Deze vaas, op het midden der tafel geplaatst, is een ware afgrond, die duizenden ponden sterling in vijf minuten verzwelgt. Wil men weten, welke ontzaggelijke winsten de meesters dier Hellen inoogsten? Men kan dezelve afnemen uit hunne uitgaven. De Klub van Fishmongers-Hall betaalt, voor loopende onkosten, duizend pond st. per maand. Zij heeft bij hare vestiging veertigduizend pond st. gekost. In drie maanden is er meer dan honderdvijftigduizend pond st. in hare kas gestort. De opperkeukenmeester ontvangt, als nieuwjaarsgift, vijfhonderd pond st., en duizend pond st. worden er aan de bedienden rondgedeeld. De opzigters erlangen acht pond st. per week; de croupiers zes; de knechts, die in de zaal bedienen, twee; de huisbewaarder desgelijks twee. De nachtwachts, om zich van derzelver bescherming te verzekeren, de dienaars der policie, om zich aan derzelver onderzoek te onttrekken, moeten bezoldigd worden. Eene aanzienlijke som, welke wij niet in staat zijn
geweest uit te vorschen, wordt er gestort in de kas van zekere personen, genoeg onderrigt, om de Hellemeesters in tijds te waarschuwen voor het gevaar, hetwelk zij loopen, wanneer de Regering, onverwacht, een bezoek op hun grondgebied zal gaan afleggen. De Parlementsakte, onlangs uitgevaardigd, die tot de straf van den molen (*) niet alleen de eigenaars, maar

{==250==} {>>pagina-aanduiding<<}
ook de hebbelijke bezoekers der speelhuizen veroordeelt, heeft laatstgenoemde uitgaven allernoodwendigst gemaakt, en de daarvoor bepaalde som aanmerkelijk doen verhoogen. Dank intusschen zoo vele voorzorgen, zetten bankiers en spelers hun bedrif vreedzaam voort. Wanneer de dienaar der policie aan de eerste poort der Hel klopt, krijgt hij geen gehoor; de bewoners vlugten door eene geheime deur; lampen en waskaarsen worden eensklaps uitgebluscht; de kas en geldswaarde van het speelhuis verdwijnen als door tooverij; en de afgezondenen der Regering, de onderscheidene slagboomen hebbende geopend of verbroken, vinden niets anders, dan stilte, duisternis en volslagene misleiding.
Helaas! bijaldien het te doen ware, om eenige arme ambachtslieden te straffen, die des zondagavonds zich in eene kroeg verzamelen, ten einde piquet of boston te spelen om een bagatel, dan zou de Geregtigheid, zich met haren donder wapenende, deze schuldigen in 't klein verpletten; zij zou den waard zijn patent ontnemen, en de overtreders in de gevangenis werpen: maar, in weerwil van alle de bedreigingen der Geregtshoven, heeft men nog geenen enkelen Gentleman naar den strafmolen zien zenden, omdat hij zijn vaderlijk erfdeel in Fishmongers-Hall heeft verspeeld! Vanwaar dit verschijnsel? Hoewel deze inrigtingen gelijkstellende met de openbare en stille hoerhuizen, maken echter de Engelsche wetgevers geene zwarigheid in dezelve te bezoeken. De eigenaar van de Klub van Crockford beroemde zich onlangs, onder het getal zijner bestendige bezoekers de meerderheid der leden van het Parlement te kunnen tellen. Wetten maken en dezelve verkrachten, ziedaar een dubbel en zonderling bestaan! Welk oordeel men velle over dit schreeuwend contrast, het blijft eene daadzaak, dat de Engelsche lycurgussen, het spel, waarvan zij zich het privilegie voorbehouden, met gestrenge straffen bedreigende, het kwaad uit het midden des volks pogen te weren, waarvan zij zelve zich het monopolie verzekeren.
Het meerendeel der Klubs of speelhuizen van Londen heeft spions en zendelingen, belast met het opsporen en in hare netten voeren van de rijke prooi, die haar een' gouden oogst van plondering belooft. Uitnoodigingen ten middagmaal

{==251==} {>>pagina-aanduiding<<}
worden aan de huizen gezonden. Schitterende onthalen, waar alle uitgezochte wijnen aan de gasten worden gespild, openen het tooneel, en bereiden de slagtoffers, om zich onnadenkend te laten uitplonderen. De speeltafel grenst aan de eetzaal. De rijke man, met wiens hulpmiddelen men zich voorshands heeft bekend gemaakt, speelt en wint; daarna verliest hij; men leent hem; hij teekent briefjes van tien-, twintig-, dertigduizend pond st.; en den volgenden morgen staat hij niet zelden verbaasd, zichzelven in éénen avond geruïneerd te hebben, zonder dat somwijlen de gedachte daaraan in zijnen geest, bedwelmd door de dampen van den Champagne- of Xerez- wijn, is opgekomen!
Wanneer gij te middernacht eene dezer Hellen binnentreedt, schijnt u alles kalm en gij in goed gezelschap te zijn; het merk van zelfverwijt staat nog niet gedrukt op het bleeke voorhoofd: maar, hebt gij geduld om te blijven tot den morgenstond, naar gelange de dampen van den wijn vervliegen, en het zwenken der noodlottige vaas de schatten, ten voordeele van de meesters des huizes, verzwelgt, wordt het tooneel meer en meer afzigtig. De geldhark gaat zijnen gang, en de guinjes klinken op de tafel. Hier schreit een jongeling, bestemd om zitting te nemen te midden van de pilaren der kroon en de hoofden der wetgeving, gelijk een kind. Een ander, meer bedaagd, met de armen over elkander geslagen, met hangend hoofd en starende blikken, schijnt door wanhoop als versteend. Gij ziet er razenden en dolzinnigen, zich overgevende aan alwat dwaasheid en ijlhoofdigheid verschrikkelijks en ijzingwekkends hebben. Eene ontzettende lijst van doodslagen, moorden en zelfmoorden, van wanhopige pogingen, om de bank te doen springen door middel van donderbussen en brandstichtende bommen, van misdrijven van allerlei aard, uit deze verblijven voortgesproten, zoo wel in Frankrijk als in Engeland, kan men lezen, behalve in de Parliamentary informations, inquests and reports, in twee in 1829 te Londen uitgekomene werken, getiteld: Ecarte, or the Salons of Paris, en: Life in the West (de wijk der aanzienlijken te Londen), or the curtain drawn. Wij willen het gevoel onzer Lezeren die zwarte lijst besparen, en roepen met vaderlandsche geestdrift uit: ‘Gezegend Nederland! God behoede ons en den Koning!’


{==252==} {>>pagina-aanduiding<<}

Verhaal van de schipbreuk der Albion.

Onder al de mogelijke rampen op het water en op het land kan men bezwaarlijk zich iets verbeelden, dat verschrikkelijker is en de ziel meer aangrijpt, dan een storm op zee, wanneer het schip aan de woede der golven wordt overgelaten, en men bedenkt, dat tusschen leven en dood slechts de broze plank van een niet meer te besturen vaartuig is. Een merkwaardig voorval van dezen aard had op de kust van Ierland plaats in den nacht van 21 April 1822. De Heer william everhart, een der weinigen, die den dood ontkwamen, geeft er het volgende berigt van.
De storm van dien dag, meende men, was voorbij. Wij bevonden ons niet verre van de kust, leder vleide zich, dat men binnen kort de haven der bestemming zou binnenloopen. Maar des avonds ten negen ure overviel eene geweldige stortzee het schip, sloeg eenige matrozen van het dek, nam de masten weg en vulde de gangen. Elke golf, die er over liep, drong in het ruim. Daar was geen middel meer, om het water te keeren. Men kon het schip niet langer sturen. Om kort te gaan, de Albion leed schipbreuk. Dezelve bevond zich nog twintig (Eng.) mijlen van wal, en Kapitein williams bleef met bedaardheid zijne bevelen geven. Hij sprak de passagiers moed in, en vleide hen met de hoop, dat de wind zou veranderen en vóór den morgen van wal waaijen. De zee stond hol en het schip luisterde niet meer naar het roer. Men moest de passagiers bij de pompen vastmaken, opdat zij mogten helpen werken. Alwie geene hulp kon aanbrengen, ging naar beneden; maar in de kajuit stond het water eene knielengte hoog, en de drijvende goederen maakten den toestand akelig en gevaarlijk.
Den geheelen nacht woei de wind regt naar het strand toe, werwaarts de Albion dreef met eene snelheid van ongeveer drie mijlen in het uur. De geheele hopeloosheid van onzen toestand was aan weinigen, buiten Kapitein williams, bekend. Hij wist de gesteldheid der kust, en moest met ijzing het lot vooruitzien, dat wij, althans in zoo akeligen nacht, te wachten hadden. Het slaan en razen der zee op steile rotsen, te lijwaarts van het schip, verkondigde ons eindelijk, dat het uur gekomen was. Kapi-
{==253==} {>>pagina-aanduiding<<}
tein williams riep allen op het dek, en gaf met korte woorden te kennen, dat de Albion weldra moest stooten, en dat het onmogelijk was, het schip te behouden. Wij drongen op de voorplecht te zamen; het uitzigt was ons benomen door den donkersten nacht, welken ik immer beleefde, en baren, die bergshoogte zich verhieven, omringden ons, daar wij door een' verschrikkelijken storm naar een ijzerhard strand gedreven werden. De klippen, welker uitstekende spitsen zich over de honderd voet boven de oppervlakte der zee verheffen, gaven, terwijl geweldige golven met onstuimige woede onophoudelijk tegen dezelve klotsten, het eenige licht, waarbij wij ons onvermijdelijk lot - een wis verderf - zien konden. De zee, die reeds sedert eeuwen tegen deze steile rotsen sloeg, had beneden ruime uitholingen gemaakt, waarin de baren rolden met een dof rommelend geluid, dat door de terugstuiting naar donder op eenen afstand geleek. Het water, in verschillende rigtingen terugkeerende, vormt geweldige draaikolken. Eene of twee roeden van de rots verheffen zich klippen boven het water, die breed van voet zijn en spitse punten hebben. Op eene derzelven stootte de Albion het eerst. Het was tegen het aanbreken van de eerste morgenschemering. De volgende golf wierp het schip verder op de rots - de derde nog verder, terwijl het bijna ronddraaide en met den achtersteven op eene andere klip, nog nader
aan het strand, werd gedreven. In dezen toestand liep elke golf over hetzelve, zoodat menig persoon op het dek verdronk. Het is niet mogelijk, al de akeligheden daarvan te beschrijven. De aanhoudende wind - dood en verderf voor oogen - het schip een wrak - de woede der golven tegen de rotsen, waarop wij gedreven waren, en het van derzelver holten terugkaarsend nare geluid, benevens eene sombere donkerheid - daarbij koud en nat - men verbeelde zich dit alles, en zal ligt begrijpen, dat zelfs de stoutmoedigste tot wanhoop moest vervallen. Zoo lang er een straal van hoop is, kan men zich opbeuren. Wanneer er nog iets te doen overschiet, kunnen de werkende personen het gevoel van het gevaar eenigermate onderdrukken, daar zij de handen vol hebben; maar hier was niets meer te doen, dan te sterven. Men moest ieder oogenblik als het laatste beschouwen. Wilde vertwijfeling had de meesten onzer bevangen. Het angstgeschrei der vrouwen vermeerderde nog de akeligheid. De Heer gough, Majoor

{==254==} {>>pagina-aanduiding<<}
in Engelsche dienst, merkte aan, dat de dood, wanneer hij ook kwam, gewoonlijk een onwelkome bode was, maar dat wij hem gelaten behoorden te ontmoeten. Anderen spraken zeer weinig. De meesten wachtten zwijgend den schok af, die het schip zou verbrijzelen. De Generaal lefebvre desnouettes had gedurende de reis doen blijken, dat hij niet opgemerkt wenschte te zijn; om niet bekend te worden, was hij onder een' anderen naam scheep gegaan, en liet, zoo lang hij zich aan boord bevond, den baard groeijen; alvorens het schip in stukken sloeg, had hij het ongeluk, bekneld te geraken en eenen arm te breken, hetgene hem belette, eenige poging ter redding aan te wenden.
Opmerkende, dat de achtersteven hooger boven het water zat, en de zee minder geweldig over denzelven liep, ging ik derwaarts. Toen ontdekte ik, dat de bodem reeds uit het schip geslagen was. De zware voorwerpen zonken; katoen en andere ligtere goederen dreven in het rond, en spoelden door den golfslag tegen de rotsen. Thans brak het schip in tweeën, en allen, die nabij het vooreinde zich bevonden, waren verloren. Eenigen geraakten van den achtersteven bij de rots op, en hingen daar aan de steilte, zoo goed en zoo lang zij konden. Ofschoon verzwakt door vroegere ziekte en door het tegenwoordige lijden, deed ik eene uiterste poging, klemde mij aan dezelve vast, en stond daar op één' voet, dewijl ik nergens meer steun kon krijgen. Ik bemerkte eenige personen rondom mij, en onder anderen Kolonel prevost, die, toen hij mij die plaats zag innemen, zeide: ‘Hier is nog een arme kameraad.’ Maar de golven sloegen met geweld tegen ons, zoodat het water soms vijftig voet boven onze hoofden spatte. De ongelukkigen, welke daar hunne toevlugt genomen hadden, werden van tijd tot tijd weggespoeld. Een hunner, die voelde, zijn steunpunt verloren te hebben, greep mij bij het been, en zoude mij bijkans mede van mijne plaats gerukt hebben. Zwak en krank, als ik was, stond ik uren lang met één' voet op eene rotspunt, terwijl de golven over mij stortten en ik van koude verstijfde.
Toen het dag was, en de invallende eb zulks toeliet, daalde er volk, zoo ver mogelijk, bij de rots neder, en liet een touw zakken, dat ik om mijn ligchaam vastmaakte. Aldus werd ik omhoog getrokken en in veiligheid gebragt.

{==255==} {>>pagina-aanduiding<<}

Na alzoo getuige te zijn geweest van het omkomen van alle mijne medepassagiers, ten getale van tweeëntwintig, werd ik op deze wijze gered, benevens acht man van het scheepsvolk. Het zou noodeloos zijn, eenige lofspraak op de welbekende gastvrijheid der Ieren te doen; al ware ik hun broeder geweest, zij zouden mij niet met hartelijker deelneming hebben kunnen behandelen. Van de passagiers en schepelingen, te zamen vierenvijftig personen, verdronken zesenveertig; slechts acht werden met mij gered; terwijl ik van de passagiers in de kajuit de eenige was, die er het leven afbragt.

Nog een enkel woord, rakende de siamésche tweelingbroeders.

Toen de Heeren coffin en hunter hen ontdekten in een dorp van het Koningrijk Siam, waar zij geboren zijn, hadden zij de jaren der jongelingschap bereikt, en werden aldaar doo rhet Gouvernement, om onbekend geblevene redenen, als gevangen gehouden; zij leefden er van de opbrengst hunner vischvangst, onder opzigt hunner moeder, welke hen afgestaan of verkocht heeft aan de beide tegenwoordige eigenaars, die hen, tot eigen voordeel, laten zien. - In weinige dagen leerden zij dammen. - Hoewel er eene verwonderlijke overeenkomst in hunne ligchaamsbewegingen plaats grijpt, heeft men een wezenlijk verschil opgemerkt in hun humeur: de een is zeer zachtzinnig; de ander prikkelbaar, en bezit meer geest dan zijn medgezel. Hun persoon is een weinig minder dan middelbaar. Zij gaan zeer schielijk, en springen met groote vlugheid. Op het schip vervolgde, op zekeren tijd, een der passagiers hen uit al zijne magt; en reeds waren zij verscheidene malen het schip als rondgevlogen, toen zij een openstaand luik ontmoeteden, hetwelk zij met éénen sprong overwipten, gelijk de rapste matroos dat zou gedaan hebben. - Als Heelkundige, is de Heer warren van meening, dat men, zonder roekeloosheid, hen van elkander zou kunnen scheiden. Indien zij daarin bewilligden, (hetgeen eene volstrekte voorwaarde behoort te zijn) en men slaagde, om aan beiden eene volkomene individualiteit te verschaffen, hoe belangrijk zou het dan niet zijn, hen waar te nemen in dezen nieuwen toestand, terwijl men hen bestendig onder ge-
{==256==} {>>pagina-aanduiding<<}
lijke omstandigheden en in tegenwoordigheid van dezelfde voorwerpen plaatste! - Deze speling der natuur, zegt de Heer warren, is de opmerkingwaardigste, welke men immer heeft gezien. Er bestaat geen voorbeeld van aldus vereenigde tweelingen, zonder dat de uitwendige vormen verschillen van hetgeen bij elk afgezonderd individu plaats grijpt. Geen dezer
zeldzaam gepaarde wezens heeft zoo lang geleefd. Buiten den invloed hunner nieuwe leefwijs, zou zich hunne tegenwoordige gezondheid gewisselijk kunnen staande houden; maar, behandeld, zoo als zij thans gedaan worden, door speculanten, die hen aan de nieuwsgierigheid des publieks vertoonen, is het waarschijnlijk, dat hun levensduur zich tot zeer weinige jaren zal bepalen.




Mijne leidsvrouw. (*)


Toen ik - 't is jaren reeds geleden - 
De kinderschoenen van mij smeet, 
En vrolijk op den weg des levens 
Als man mijne eerste schreden deed; 
 
Toen leerde ik eene Dame kennen; - 
Als ik haar noem, wie kent haar niet? 
Daar, zonder ooit zich op te dringen, 
Zij elk haar bijzijn daaglijks biedt. 
 
Zij is niet jong; - haar deftig wezen 
Is wel van elken rimpel vrij, - 
Ook draagt zij taamlijk goed heur jaren - 
Maar de eerste jeugd is lang voorbij. 

{==257==} {>>pagina-aanduiding<<}

Zij is niet rijk - heeft rang noch schatten; 
En schoon? - als ik mij niet vergis, 
Dan vindt men onder tien pas éénen, 
Die niet zegt, dat zij leelijk is. 
 
Al moet zij dus dat alles missen, 
Wat men beminnenswaardig vindt, 
Zij heeft verstand, - een' schat van kennis, 
En oordeelt, door geen' schijn verblind. 
 
In 't eerst - ik doe der waarheid hulde; 
Ligt is het velen zoo gegaan - 
Bleef ik aan 't uiterlijke hangen, 
En liet haar onverschillig staan. 
 
Maar, toen ik nader kennis maakte, 
Zag ik mijn dwaasheid spoedig in; 
En sedert - kort en goed gesproken - 
Werd zij mijn leidsvrouw, mijn vriendin. 
 
Bij ieder plan, door mij ontworpen, 
Vraag ik thans haar om hulp en raad; 
Terwijl ik mij, met elke schrede, 
Gedurig meer op haar verlaat. 
 
En waarlijk, wie haar ooit leert kennen, 
Dien gaat het zeker zoo als mij; 
Die twijfelt niet, of zij door 't leven 
Een goede, wijze leidsvrouw zij. 
 
Waant men slechts dáár genot te vinden, 
Waar 't feestgeschal des rijkdoms klinkt, 
Dan fluistert zij ons ras in de ooren: 
‘'t Is lang geen goud, al wat er blinkt.’ 
 
Als wij eens anders heil benijden, 
En meenen, dat in 's buurmans huis 
Alleen geluk en blijdschap wonen, 
Dan fluistert zij: ‘Elk draagt zijn kruis.’ 
 
Zij leert ons, dat op 's levens paden 
Geen roosjes zonder doornen zijn, 
En zegt ons, bij 't gemis der vreugde: 
‘Na regen komt weêr zonneschijn.’ 
 
Wanneer wij soms te veel verlangen, 
Dan waarschuwt zij, daar zij ons leert: 
Hoe 't lid hem op den neus moet vallen, 
Die 't onderste uit de kan begeert. 

{==258==} {>>pagina-aanduiding<<}

Wanneer wij, zorgloos, niet bedenken, 
Dat ras de tijd daar henen gaat, 
Dan fluistert zij: ‘Smeed toch het ijzer, 
Eer gij het weêr bekoelen laat.’ 
 
Dat men den vogel aan zijn vêren, - 
Den boom aan zijne vruchten kent; 
Dat, wie in 't bosch is bij de wolven, 
Welhaast aan 't huilen wordt gewend; 
 
Dat ieder in 't maatschaplijk leven 
Zijn uil vermeent een valk te zijn; 
Dat velen lange messen dragen, 
En echter koks zijn slechts in schijn; 
 
Dat geld de ziel van alle zaken 
Op deze lieve wereld is; 
Dat ieder, meest in troebel water, 
Op zijn getij haakt naar den visch; 
 
Dat menigeen, die ver wil springen, 
Niet denkt, hoe wijd zijn polsstok strekt, 
Of, daar hij zonder hospes rekent, 
Zichzelv' bedriegt, - bespotting wekt; 
 
Dat men de diefkens in de wereld 
Maar al te vaardig hangen laat; 
Terwijl er menig dief der dieven 
Gerust op vrije voeten gaat; 
 
Dat men, om kabeljaauw te vangen, 
In 't water vaak een' spiering smijt; 
En altijd van eens anders leder 
De beste en schoonste riemen snijdt; 
 
Dat meestal buiten op het venster 
Het beste brood ligt opgehoopt; 
Terwijl men binnen wordt bedrogen, 
En knollen voor citroenen koopt; 
 
Dat Hans, kan hij zich kruijen laten, 
Op zijn gemak in aanzien stijgt; 
Terwijl het paard, dat meest de haver 
Verdient, die echter zelden krijgt: - 
 
Dit alles doet zij ons gedurig 
Nu hier, dan elders gadeslaan; 
Zij leert ons - volgen wij haar wenken - 
Voorzigtig door het leven gaan; 

{==259==} {>>pagina-aanduiding<<}

Daar zij de slotsom harer wijsheid, 
Sinds lang in beeldspraak ingekleed, 
Aan ieder, die haar kennen leerde, 
Op 's levens reis dus hooren deed: 
 
‘Wat Hansje niet heeft mogen leeren, 
Leert Hans nooit in zijn' ouderdom; 
Zal 't eens een goede hoepel worden, 
Buig vroeg dan reeds het rijsje krom. 
 
Met kleine sportjes stijgt men eindlijk 
Tot op den hoogsten laddertop; 
En van het bootje raakt men spoedig 
In 't schip: geef dus den moed nooit op. 
 
Van ééne vonk, kwam die aan 't gloeijen, 
Zag men vaak 't huis in vlammen staan; 
Terwijl één nagel al te dikwijls 
Het ijzer deed verloren gaan: 
 
Let daarom steeds op kleinigheden; 
Een boom valt niet met d'eersten slag; 
Wie aanhoudt, zal ligt iets verkrijgen; 
En: Rome ontstond niet op één' dag. 
 
Wees matig! Honger kookt voortreflijk, 
Ja maakt zelfs raauwe boonen zoet; 
En: hij moet sterke beenen hebben, 
Die jufvrouw Weelde dragen moet. 
 
Één rottige appel in de mande 
Maakt ligt den heelen boedel kwaad; 
Één brandaar, in de schoof gebonden, 
Bederft te dikwijls al het zaad. 
 
Zie daarom toe, met welke lieden, 
Met welke vrienden gij verkeert: 
Wie pek behandelt, zal zich smetten; 
Men wordt naar zijnen vriend vereerd. 
 
Goed rond goed Zeeuwsch: blijf dit betrachten; 
Volbreng bij groot en klein uw' pligt; 
Maar eet geen kersen met de grooten; 
Zij gooijen met de steenen ligt. 
 
De beste stuurlui vindt men zeker 
Aan wal, - dit lijdt geen tegenspraak; 
Maar wie in 't scheepje zit, moet varen; 
En: regt door zee is altijd zaak. 

{==260==} {>>pagina-aanduiding<<}

Al hebben somtijds stille waters 
Een' diepen, een' onpeilbren grond; 
Al bruist somtijds de stroom wat hevig, 
Als hij eene andre bedding vond; 
 
Wie, als de stroomen zijn verloopen, 
De bakens met verstand verzet; 
Daar vuile gronden ligt de kabels 
Bederven, op zijne ankers let; 
 
Wie in het wankle levensbootje 
Op 't wapprend zeil zijn oog steeds rigt, 
Waar hij voor scheep ging ook blijft varen, 
Die mist den regten koers niet ligt; 
 
Die kan gerust en vrolijk dobbren 
Op 's levens wijden oceaan, 
Al doen hem tij en zee en stormen 
Van bakboord soms naar stuurboord gaan.’ 
 
Zoo sprak mijn Leidsvrouw reeds vóór jaren; 
Zoo spreekt zij nog tot u en mij: 
Wie twijfelt dan - kent hij de wereld - 
Of zij een goede Leidsvrouw zij? 
 
Ja, schoon haar wijsheid bijna nimmer 
Den mensch, als hij nog jong is, smaakt, 
Wel hem, die vroeg reeds in zijn leven 
Met deze Leidsvrouw kennis maakt! 
 
Wel hem, die bij dat kennismaken 
Geen bittre tranen storten moet; 
Met elke les, door haar gegeven, 
Zijn voordeel in de toekomst doet! 
 
Wel hem, die, door haar onderwezen, 
Door hare wijsheid voorgelicht, 
Gerust als eerlijk man blijft handlen, 
Geen hooger doel kent dan zijn' pligt! 
 
Dien zal zij eenmaal doen gevoelen, 
Dat niets meer geldt dan eerlijkheid, 
En dat een goed en rein geweten 
Den mensch het zachtste kussen spreidt. 
 
Wel hem - nog eens - die in dit leven 
De wijze lessen nooit vergeet, 
Den vriendelijken raad blijft hooren 
Der vrouw, die - Ondervinding heet! 
 
Mr. a. modderman. 



{==261==} {>>pagina-aanduiding<<}

Mengelwerk.

De waarde van het algemeen gevoelen nopens De straf van geeseling getoetst.

Mag men, bij de invoering van nieuwe strafwetten, vooral wanneer het de vraag geldt, of eene zwaardere door eene minder zware straf dient te worden vervangen, het algemeen gevoelen raadplegen, ten einde, wanneer men ontwaart, dat verreweg de meerderheid van het verlicht gedeelte eens volks deze of gene bijzondere straf, als te zwaar, afkeurt, daaraan gehoor te geven? - De beantwoording dezer vraag is welligt niet ongepast, ondoelmatig, of overbodig, op een tijdstip, dat er weder sprake kan zijn, of de straf van geeseling bij de nieuwe wetten zal worden behouden of afgeschaft.
Wij zetten, als bewezen, vooruit, dat verreweg de meerderheid van het verlicht gedeelte des Nederlandschen volks, zoo wel uit het Noordelijk als Zuidelijk gedeelte, die straf als te vernederend en daarom als ondoelmatig beschouwt, en dat het, in dit opzigt, staat als 10 tegen 1. En dit algemeen gevoelen behoort, naar ons inzien, niet zonder invloed te zijn.
Het is toch in het stuk van wetgeving niet zoo als met andere wetenschappen gelegen, waar geen gevoelen, geene opinie, te pas komt. De wetenschap of de kennis, om de beste wetten te maken, is niet gelijk te stellen met de wiskunde, die hare onveranderlijke regelen heeft, en waarin, hetgeen eenmaal waarheid is, zulks altijd moet blijven. De eerste hangt, integendeel, af van onderscheidene van buiten bijkomende omstandigheden, die alleen kunnen te weeg brengen, dat eene wet als goed of slecht is te beschouwen. En deze veranderde omstandigdigheden, hoe wordt men dezelve beter ontwaar, dan door de publieke opinie, door te hooren naar hetgeen ieder er van zegt? Hij, die zich in een eenmaal aange-
{==262==} {>>pagina-aanduiding<<}
nomen stelsel als 't ware opsluit, is volmaakt gelijk te stellen met den kamergeleerde, die de menschen uitsluitend beoordeelt naar hetgeen van hen geschreven staat, zonder te letten op hetgeen rondom hem geschiedt.
Vindt men dus eene zoo algemeen gevestigde opinie aangenomen, als die is, waarbij de straf van geeseling wordt afgekeurd, dan verdient zij getoetst te worden. Voorzeker kan de regtsgeleerde daar niet tegen hebben; hij, die dikwijls, om eene wet uit te leggen, zijne toevlugt neemt tot hetgeen anderen daaromtrent als hun gevoelen hebben opgegeven; die zelfs zoo verre gaat, dat, bijaldien onderscheidene uitleggers op een gegeven punt overeenkomen, hoezeer zij ook voor het overige in hunne gronden mogen verschillen, of in plaats van redeneringen blootelijk hun gevoelen opgeven, of ook wel dat gevoelen aandringen alleen uit redenen van billijkheid ontleend, of omdat het tegengestelde tot verwarring in het maatschappelijke zoude leiden, daaruit alleen eene zoogenaamde Jurisprudentie opmaakt en vaststelt. Dit is waarlijk toch wel niets anders, dan de meening, het gevoelen of de algemeene opinie van eene zekere klasse van burgers raadplegen, en zulks om eene stellige en reeds ingevoerde wet toe te passen. Het kan dus niet vreemd geacht worden, bij het daarstellen van nieuwe wetten, het algemeen gevoelen te raadplegen; waaronder dan toch ook wel van zelf dat van regtsgeleerden is begrepen.
In het algemeen is het voorzeker waar, dat ieder in zijn vak de meeste ervaring en doorzigt heeft; maar is het daarom ook zoo algemeen waar en zeker, dat uit dien hoofde het gevoelen van hen, die niet van de kunst zijn, altijd voor niets zoude te rekenen wezen? Niemand, vertrouwen wij, zal dit aannemen; en alle onpartijdige en onbevooroordeelde beoefenaars van deze of gene wetenschap zullen moeten bekennen, dat zij meermalen van leeken opmerkingen gehoord hebben, die door henzelven waren voorbijgezien. Is dit in bijna alle wetenschappen het geval, dan zal de regtsgeleerdheid, onpartijdig gesproken, toch wel niet van een' zoo geheel

{==263==} {>>pagina-aanduiding<<}
anderen aard en natuur zijn, dat zulks daarin niet zoude kunnen geschieden; maar vooral moet dit noodwendig plaats grijpen in dat gedeelte, hetwelk tot de kunst om wetten te maken, of de dusgenoemde ars legislatoria, behoort. Het geldt hier geen aangenomen stelsel. Niet de stelselmatige regtsgeleerde, maar de wijsgeer, de menschenkenner is hier werkzaam en op zijne plaats. Bekendheid met en kennis van het land, van het klimaat, van de behoeften, van de middelen van bestaan, van de heerschende neigingen, driften, geaardheid, denkbeelden, beschaving, en alwat dies meer is, dat het eigenaardig karakter van een volk uitmaakt of wijzigt: deze zijn zoo vele vereischten in hem, die wetten zal maken; en hoe meer vrij van stelselzucht, hoe meerdere geschiktheid hij zal hebben.
Vindt nu deze wijsgeerige wetgever deze of gene opinie gevestigd, zoude hij zich dan niet verwaardigen, om den oorsprong van dezelve te toetsen! hij, die geleerd heeft, dat juist een aangenomen algemeen gevoelen toch reeds van voren het vermoeden van waarheid voor zich heeft.
Inderdaad, het algemeen en standvastig gevoelen wordt, op eene grootere schaal genomen, in eene andere stelselmatige wetenschap, met regt, als een zwaarwigtig bewijs aangemerkt. Wat alle bekende volken geloofd, gedacht en gezegd hebben nopens het bestaan van een hooger beginsel, wordt, niet zonder reden, als eene zeer klemmende redenering, buiten de openbaring, beschouwd, om het geloof daaraan te bevestigen, en den Atheïst met goed gevolg tegengeworpen; en, op eene kleinere schaal, zoude het geheel niets afdoen! Dit kunnen wij voor ons niet plooijen. Het ligt toch zoo geheel in den aard der zake, dat, als men honderd menschen van dezelfde beweging, van de eigenste organisatie, dit of dat ziet aannemen, men vooraf, alles voor het overige gelijkstaande, geneigd wordt te gelooven, dat zij te zamen beter zien, dan de enkele, die van hen verschilt. Er kunnen gevallen zijn, waarin de algemeene openbare opinie eene algemeene openbare dwaling kan zijn; maar dan is dit ook, veelal,

{==264==} {>>pagina-aanduiding<<}
aan bijzondere tijdelijke, toevallige omstandigheden toe te schrijven, en is zij van korten duur Hoe kort was niet de jongste dwaling, toen de tijdgeest eene volkomene gelijkheid van rangen verlangde; en wat was er niet voorafgegaan, om die dwaling te doen ontstaan! Eene overmatige onderdrukking, en alle palen te buiten gaande miskenning der regten van den mensch, moesten, in de eerst ontvlamde begeerte om dit te doen ophouden, dien grooten tegenschok veroorzaken, die, eenmaal werkende, naauwelijks tijd tot bedaard nadenken overliet, en even daarom zeer ligt waarheid met dwaling konde vermengen. Daarenboven was er, om die groote omkeering, welke wij onder den naam van Fransche omwenteling beleefd hebben, te doen plaats hebben, eene enthusiastische of geestdrijvende stemming noodig, die uit haren aard weinig geschikt is tot bedaarde overleggingen en verstandige berekeningen. Enkele belangzoekende volksmenners, of dweepende, maar niet van vernuft misdeelde en in de redeneerkunst wegslepende schrijvers, bragten het hunne toe, om den publieken geest, het algemeen gevoelen, van de eene dwaling in de andere te storten. Maar, wanneer er dergelijke buitengewone oorzaken ontbreken, en het algemeen gevoelen langen tijd heeft stand gehouden; wanneer geene geprikkelde gemoedsbewegingen hetzelve veroorzaakt hebben; wanneer geene kunstige, op de hartstogten werkende redeneringen en voorstellingen op hetzelve eenigen invloed hebben gehad, maar het zich langzamerhand, en als uit eigene beweging, heeft ontwikkeld; wanneer het zich openbaart in en omtrent dingen, waarin geen eigenbelang, geene zucht tot uitbreiding van genot het oordeel belemmert en het verstand verduistert, - dan doet het openbaar gevoelen voorzeker iets af; dan is hetzelve de slotsom van het verstand en oordeel van velen tegen dat van weinigen, en heeft het vermoeden van waarheid voor zich; waarom men hetzelve dan ook dient te volgen, tot dat, bij ondervinding, van de dwaling van
velen tegen weinigen duidelijk blijke.

{==265==} {>>pagina-aanduiding<<}

En hoedanig is nu de openbare algemeene meening ten opzigte van de straf van geeseling? - Zij is niet het gevolg van ontvlamde geestdrift; zij is niet ontstaan door wegslepende voordragten, want hoe spaarzaam is die straf niet opzettelijk, en dan nog maar in een enkel stukje, bestreden! zij is ook hare geboorte niet aan de onedele drijfveren van eigenbelang verschuldigd; deze zijn hier zelfs niet denkbaar. Zij is dus in iets anders gegrond, en dit iets is beschaving. Beschaving en verlichting hebben iedereen meer zijne eigene waarde leeren kennen; zij hebben het gezegde: Ik ben een Romeinsch Burger! hetgeen men oudtijds op de straten van Rome hoorde uiten, in een' meer edelen, meer omvattenden en meer grootschen zin, geleerd te verwisselen in: Ik ben een Mensch! - Dit edele, verhoogde gevoel heeft te weeg gebragt, dat er tot alle klassen een levendiger besef van oneer is doorgedrongen, hetwelk men in de Middeleeuwsche tijden niet kende, toen alleen de Baron, op zijn kasteel, of bevoorregt roovershol, waande mensch te zijn, en alle anderen een weinig meer dan zaken beschouwde; hetwelk men al verder niet in die mate kende, vóór de jongste gezegde groote omwenteling: en het is juist dit algemeen gevoeld begrip van meerder eer en vrees voor oneer, hetwelk ook het denkbeeld algemeen maakt, dat de straf van geeseling iets al te vernederends voor de menschheid heeft. Zij stoot al te zeer het gevoel. En moet hier niet reeds uit volgen, dat die straf ondoelmatig is? Immers ja. Indien de beschaving heeft te weeg gebragt, dat er een meer kiesch gevoel, van hetgeen de mensch aan den mensch verpligt is, is ontstaan; indien het besef van oneer en schande levendiger is geworden, dan spreekt het immers van zelf, dat, uit hoofde van deze veranderde omstandigheid, men met gerustheid kan vaststellen, dat eene openlijke tentoonstelling thans hetzelfde zal te weeg brengen, als te
voren de straf van geeseling? Zoo lang men de daadzaak niet kan ontkennen, dat het gevoel van eigenwaarde als mensch en burger is uitgezet en verruimd

{==266==} {>>pagina-aanduiding<<}
(hetwelk toch wel niemand, die niet willens blind is, en slechts opmerkt, wat de volken eischen, hoe zij hunne waarde als burgers tegen elke ware of vermeende aanranding zoeken te verdedigen, zal ontkennen); zoo lang blijft het ook waar, dat de straf van geeseling door die van tentoonstelling kan vervangen worden: want het is toch ontwijfelbaar zeker, dat alle straf, die niet noodzakelijk is, eene wreed- en onregtvaardigheid is, en dat even zoo elke straf, die zwaarder is dan zij hehoeft te zijn, om diezelfde reden wreed en onregtvaardig is.
Men raadplege de Geschiedenis. - De Romeinsche Geschiedschrijver titus livius verhaalt van eene wet, waarbij het aan de ambtenaren van den Staat verboden was, om hem, die zich op het volk beriep, te geeselen. En wat was de straf, op de overtreding gesteld? De overtreder werd eenvoudig geacht eene slechte daad bedreven te hebben; en dit acht ik, zegt dezelfde groote Geschiedschrijver, bij het toenmalig heerschend gevoel van schaamte, eene genoegzame straf, - eene straf, die een' voldoenden waarborg voor de nakoming der wet opleverde. - Dit is hetzelfde beginsel, dat wij inroepen. De wetten moeten zich voegen en schikken naar de zeden en zedelijkheid van het volk, het zij dat die oorspronkelijk zoo zijn, of dat zij, ten gevolge van betere inzigten, zich veranderd hebben. Hoogst eenzijdig zoude het toch zijn, om het, door den geest der Eeuw, meerder ontwikkeld gevoel van eigenwaarde alleen dáár te willen toepassen en erkennen, waar men overdrevene eischen tegen de Regeringen ziet te werk stellen, waar men onrustige aanmatigingen ziet woelen, zonder daaraan ook eene goede zijde te willen toekennen, en aan hetzelve allen invloed te weigeren, dien het op de behandeling der burgers, zoo in de wijze van beloonen als straffen, zoude kunnen en moeten uitoefenen.
Om eene straf doelmatig en regtvaardig te noemen, is het niet genoeg, te onderzoeken, of zij niet meerder afschrikt dan eene andere; maar men houde in het oog,

{==267==} {>>pagina-aanduiding<<}
dat al dat meerdere, als het onnoodig is, eene onregtvaardigheid in zich sluit, en dan reeds aanvangt wreed te zijn. En toegegeven eens, dat de zwaarste straf (hetgeen evenwel niet alleen betwijfeld, maar ook door de ondervinding wordt tegengesproken) het meeste werkt om misdaden voor te komen en te verhoeden, en dat bijgevolg, uit dien hoofde, de straf van geeseling boven die van tentoonstelling zoude zijn te verkiezen, waarom dan niet de geeseling tot den bloede ingevoerd, of de doodstraf bepaald op alles, waarop gezegde straf in het Noordelijk gedeelte van dit Rijk weder gesteld is? Het is daarenboven, gelijk wij aanmerkten, onwaar bevonden, dat de strengste straf juist die is, waardoor de misdaden het best worden voorgekomen. Neen! het is veeleer de zekerheid, dat geene misdaad ongestraft wordt gelaten, die dat vermogen in eene veel grootere mate uitoefent. Het is toch altijd de hoop van niet ontdekt te zullen worden, die bij den misdadiger huisvest; en eene minder gestrenge straf, maar die men niet denkt te zullen kunnen ontkomen, zal meer van het kwaad terughouden, dan de zwaarte der straf, op zichzelve beschouwd. - Hieruit volgt nogtans niet, dat alle verhouding van straf tot de misdaad zoude vervallen. Het spreekt van zelf, dat elke straf natuurlijkerwijze de kracht moet hebben, om een tegenwigt op te leveren tegen het voordeel, dat uit eene misdaad gehoopt wordt, of tegen de begeerte, die daartoe trekt; maar het is bovenal de waakzaamheid der Justitie en Policie, in het opsporen van bedreven kwaad, welke veel meer afdoet, dan het gestrenge in de straf. - De ondervinding heeft het geleerd, zegt een bekend staatkundig, regtsgeleerd en wijsgeerig Schrijver, dat, toen men in zeker Rijk tegen dieverijen, op de openbare wegen gepleegd, het radbraken invoerde, het maar zeer korten tijd duurde, of die misdaad werd weldra wederom even veelvuldig als vóór dien tijd. Leert de Geschiedenis niet hetzelfde op meer plaatsen? Of was de
Romeinsche Staat, toen zij, ten tijde van het Gemeenebest, de vorige gestrengere straffen afschafte, er ongelukkiger aan

{==268==} {>>pagina-aanduiding<<}
dan te voren? Werden er toen meerdere misdaden bedreven, dan ten tijde, dat de oudere, meer gestrenge Koninklijke wetten, en die der twaalf Tafelen, in volle kracht waren? Voorzeker neen!
Het algemeen - het volksgevoelen, ter afschaffing der hier bedoelde straf, is dus waarlijk geen eigendunkelijk, zoo maar zonder reden aangenomen begrip, of eene losse, van allen grond ontbloote opvatting: want men houde toch onder het oog, dat, als men hier van een algemeen volksgevoelen spreekt, onder dat volk ook die behooren, die zich, meer bepaaldelijk, op de wetenschappen, en daaronder op de staatkunde en regtsgeleerdheid, toeleggen.
Hoezeer men dit steeds behoort te bedenken, wanneer men te dezen opzigte van eene publieke opinie gewaagt, zoo is het, aan den anderen kant, evenwel waarlijk niet noodig, zich daarop thans zoo zeer te beroepen. Men behoeft immers geen regtsgeleerde te zijn, om deze soort van straf thans naar waarheid als niet meer noodig te beschouwen. Of zoude men gelooven, dat, hetgeen de ondervinding zoo ruimschoots heeft kunnen leeren, bij de niet geletterden onopgemerkt zoude zijn gebleven? Heeft de Natie niet ondervonden, dat ten tijde der Fransche overheersching, toen men de straf van geeseling niet kende, de veiligheid van personen en goederen, het staatkundige daar buiten gerekend, even zoo wèl, zoo niet beter, tegen misdadige aanranding gewaarborgd was, als tegenwoordig? Of zoude het harer aandacht ontgaan zijn, dat de openbare strafoefeningen thans niet minder zijn dan destijds? - Is dit zoo, dan bewijst dit waarlijk, in het onderhavige geval, zeer veel voor de juistheid van de publieke opinie; en wel te meer, omdat, indien dit niet zoo ware en het tegendeel zelfs plaats had, zulks in dat geval niets zoude afdoen. Niemand, die hierop nadenkt, kan dit vreemd schijnen. Men zal immers in ernst niet willen beweren, dat er, ten tijde van het Fransche Bestuur, minder ijver in het opsporen van overtredingen plaats had, dan nu? Daarvoor zoude,

{==269==} {>>pagina-aanduiding<<}
wat de regterlijke ambtenaren betreft, ook geene reden te vinden zijn: want, hoezeer zij even karig werden bezoldigd als thans, wist echter het Bestuur - en deze geest daalde van den eenen ambtenaar op den anderen neder - een meesterlijk gebruik te maken van 's menschen natuurlijke eerzucht. Ieder daarenboven, die deze Fransche of andere niet minder napoleon's gezinde ambtenaren heeft gadegeslagen, zal in hen hebben opgemerkt, dat hetzelfde ontzag, hetwelk zij voor den persoon des Keizers hadden, ook op de door hem gegevene wetten afdaalde, en dat zij een burgerlijk vergrijp niet zoo zeer als eene inbreuk op de maatschappelijke orde, dan wel als eene schending van den wil huns Souvereins beschouwden, wiens wil onvoorwaardelijk te volbrengen, even als dit bij den krijgsman het geval was hunne geestdrift ontvonkte en de grootste burgerdeugd uitmaakte. Eene met denzelfden geest bezielde, doch te gelijker tijd uitgestrektere en anders ingerigte Policie, ondersteunde niet weinig de regterlijke ambtenaren: aan eene waakzame Gendarmerie ontsnapte bijna niets. Men voege hierbij de noodzakelijkheid der passen, waardoor het ontkomen van misdadigers naar buiten het Rijk zoo moeijelijk werd gemaakt, ja waardoor zelfs het rondzwerven, zonder bepaald beroep, van eigene ingezetenen, van de eene binnenlandsche plaats tot de andere, genoegzaam niet konde plaats hebben, en dus een schuilhouden binnen het Rijk even min konde plaats grijpen. - Bij deze meerdere middelen ter ontdekking van misdadigers (hetzij dan voor het overige goed of kwaad, hetgeen hier niets afdoet) zoude het dus niets bewijzen voor de noodzakelijkheid der straf van geeseling, indien de teregtstellingen thans minder menigvuldig waren dan te voren, terwijl het gelijkstaan met dezelve reeds voor de afschaffing zoude moeten pleiten.
Hoewel dus het meerder en algemeener gevoel van eer en afkeer van schande de eerste grondoorzaak moge zijn van de algemeene stem ter afschaffing der bedoelde straf, zoo bestaan daarvoor dan ook, wèl ingezien, ve-
{==270==} {>>pagina-aanduiding<<}
le en genoegzaam afdoende gronden, die niet uit dat gevoel, - schoon, zoo als hier reeds is betoogd, op zichzelf voldoende - maar uit van buiten aankomende overtuigingsmiddelen, voortvloeijen.
Kunnen er bij hem, die dit alles te zamen genomen bedenkt, nog gronden zijn, welke voor het behoud der gezegde straf pleiten? Wij kunnen dit naauwelijks gelooven. En nog zijn die, welke voor de afschaffing kunnen worden aangevoerd en bijgebragt, niet alle genoemd. Of zoude het zoo veel beter zijn, door vrees, dan door aanwakkering van eerzucht, het kwade te voorkomen en het goede te bevorderen? Zoude het, onder anderen, bij den krijgsstand beter zijn, den soldaat door rietjeslagen te vernederen, dan die eerzucht, dat punt van eer voor oogen te houden, waardoor de Fransche krijgsman, en onder hem ook de onze, in de laatste tijden wonderen van dapperheid heeft verrigt? Wij gelooven niet, dat iemand, op goede gronden, de noodzakelijkheid dier straf te hunnen opzigte zal kunnen beweren, maar dezelve veeleer als schadelijk zal moeten verwerpen. Laat het nu waar zijn, dat bij dien stand een zoogenaamd punt van eer meer noodzakelijk is dan bij den burger, dat hetzelve bij hem ook in grootere mate wordt gevonden; zoude het dan ook niet noodig kunnen geoordeeld worden, om datzelfde eergevoel, schoon al in eenen minderen graad, bij den burger veeleer aan te wakkeren dan tegen te gaan? Op welke menschkundige gronden zoude toch het laatste steunen? De aard van onzen grondwettigen regeringsvorm gedoogt hier zelfs geen verschil. Een onderscheid hierin geeft aanleiding, dat de krijgsman, die zich met meer onderscheiding ziet behandelen, zich boven den burger verheft. Bij een militair despotismus, in een' zuiver Monarchalen regeringsvorm, vooral wanneer hetzelve het stelsel van verovering is toegedaan, moge de krijgsman boven den burger worden gesteld, in een' Constitutionelen Staat moet de burger de eerste blijven; en het zoude voor den burgergeest een schadelijk denkbeeld zijn, dat hij, om zich in alles met meerdere kiesch- en behoedzaamheid be-
{==271==} {>>pagina-aanduiding<<}
handeld te zien, den krijgsstand boven den zijnen zoude moeten kiezen. Eene ongelijkheid ten voordeele
van den militairen stand te willen bevorderen, zoude, naar ons inzien, in eenen Staat als deze, een monsterachtig denkbeeld zijn.
Er bestaan, bijgevolg, alle redenen, om de publieke opinie ter afschaffing van de straf van geeseling te volgen.
En deze algemeene begeerte, verdient zij niet reeds op zichzelve eenigen eerbied? Immers ja. Men toone aan, dat zij eene dwaling is. En hoe zal men dit, daar wij getoond hebben, dat, al ware het zelfs, dat men konde bewijzen, dat, na de afschaffing der hier bestreden wordende straf, en dus tijdens de Fransche overheersching, de strafoefeningen vermenigvuldigd waren, zulks in dat geval, bij de meerdere middelen ter opsporing van misdadigers, nog niets zoude bewijzen? En, zoo lang als men dit niet kan doen, moet een Bestuur zich niet geneigd toonen, om 's volks denkbeelden geweld te willen aandoen.
De opmerking is juist en niet nieuw, dat er eene tweeledige onderdrukking in eenen Staat kan plaats hebben; eene namelijk, die zich omtrent daden openbaart, wezenlijk en reëel is, en eene andere, die zich doet gevoelen, wanneer een Bestuur dingen invoert, die tegen de bestaande meeningen en denkbeelden van een volk aandruischen. Men ontzie 's volks begrippen, zoo lang van derzelver schadelijkheid niet volstrekt blijke, zoo zal men het Vaderland en de Regering te meerder doen beminnen; en hoe vele gevallen zijn er niet, waarin men tot die liefde alleen zijne toevlugt moet nemen! (*)

{==272==} {>>pagina-aanduiding<<}

Eene straf, daarenboven, die afschuw baart, leidt tot straffeloosheid. Het algemeen gevoelen laat zich toch niet onderdrukken. De beleedigde zal in vele gevallen niet klagen; de regter alles doen, wat mogelijk is, om de gehate straf niet uit te spreken; ja zelfs eene dergelijke straf zal allengskens in onbruik raken, en zoo doende zal de wet, waarop zij gegrond is, ook tegen den wil van den wetgever, zichzelve verbeteren. Gematigde straffen passen, buitendien, in een' Constitutionelen regeringsvorm. De burger moet in de strafwet zijne waarde gehandhaafd en geëerbiedigd zien: de menschheid vordert dit; de rede eischt het. Nimmer moet de straf het denkbeeld bij den burger doen ontstaan, dat de wetgever wreed is; maar in de straf moet hij de noodzakeheid van de straf erkennen. Gesteld eens, dat men, door

{==273==} {>>pagina-aanduiding<<}
het wederinvoeren of bijbehouden der straf van geeseling, het volksgevoelen konde veranderen, wat zoude het gevolg daarvan zijn? Niets anders, dan dat men datzelfde volk aan eene wreedheid had gewend, welke noodwendig op hetzelve zoude moeten terugwerken, en, zoo doende, dat volk hard, ongevoelig en wreed maken. Men zegge niet, dat dit te voren, te weten vóór de groote Fransche omwenteling, toch niet het gevolg dezer straf is geweest. Men dacht destijds ook anders; maar, eenmaal gezien hebbende, dat dezelve niet noodzakelijk is ter beteugeling van het kwaad, eenmaal in dezelve eene vernedering der menschheid en miskenning van de waarde des burgers hebbende opgemerkt en erkend, zal zij dit voorzeker te weeg brengen.
De straf van geeseling is hoogst onkiesch. Oneerbare, ontuchtige en schaamtelooze vrouwlieden, uit de heffe des volks, scholen te zamen, en vergasten zich, vóór dat de roede het medelijden heeft gaande gemaakt, op het gezigt van een' breeden, krachtigen en welgespierden rug; mannen van denzelfden stempel op de ronde en vleezige armen der halfnaakte vrouw. Is dit eene plegtige straf?
Men vergeve het ons, dat wij ons hier genoodzaakt hebben gezien, den sluijer der eerbaarheid, dien de welvoegelijkheid gebiedt te eerbiedigen, een weinig ter zijde te schuiven. Beleedigen wij haar met woorden, het is om des te beter hare regten metderdaad te handhaven.
Zij - de geeselstraf - kwetst ook de schaamachtigheid bij dengenen, die dezelve ondergaat, vooral bij vrouwen. Men bedekke haren boezem, zij ontbloot dien toch voor de bedienaren der Justitie. Of waant men, dat de vrouw, die deze straf, ten gevolge somtijds van eene voor de eerste reis bedrevene misdaad, ondergaat, ook reeds in alle andere opzigten evenzeer gezonken is? De vrouw, b.v., die een' ander' verwond heeft, zoodat daaruit eene ziekte of ongesteldheid van meer dan 20 dagen ontstaan is, staat, ongetwijfeld, voor deze straf bloot; en is deze vrouw daarom een onbeschaamd we-
{==274==} {>>pagina-aanduiding<<}
zen? Kan zij niet integendeel de kuischste huismoeder zijn, die hare liefkozingen alleen voor haren man bewaarde, en den boezem niet ontblootte, dan om hare kinderen te laven?
Uit onderscheidene misdrijven laat zich niets afleiden, om tot het gemoedsbestaan, in het algemeen, te besluiten; en, hoezeer men dus ook de straf van geeseling slechts tot sommige misdaden zoude willen bepalen, altijd zal daardoor veroorzaakt worden, dat zij op meer dan ééne wijze de kieschheid - dat zij de vrouwelijke eerbaarheid in het bijzonder kwetst en beleedigt. Kieschheid is toch geene hersenschim; eerbare schaamte geen spel van verbeelding. (*)
Het is te verwonderen, dat men zulk eene straf, in de Noordelijke provinciën, weder heeft ingevoerd; vreemder nog, dat alleen de Noord-Nederlander daaraan onderworpen is. Is de laatste dan van eene grovere klei gevormd, dan de eerste? Inderdaad, onze Zuidelijke broeders moeten ons wel verre beneden zich beschouwen: het wetboek van een volk is ook deszelfs geschiedenis. Hoe zouden wij het dezen onzen broederen ten kwade kunnen duiden, dat zij uit die geschiedenis tegen ons bewijzen ontleenden, indien wij tegen hen wilden staande houden van met hen op denzelfden, zoo al niet hoogeren trap van beschaving te staan, en eene zelfde bedeeling van fijn en kiesch gevoel te hebben ontvangen?
Steeds heeft het tot roem eener Natie verstrekt, de zachtstmogelijke wetten te bezitten; en dezelfde Historieschrijver titus livius, dien wij reeds genoemd hebben, zoekt daarin eene eer voor zijne Natie, dat

{==275==} {>>pagina-aanduiding<<}
geene andere zulke zachte wetten bezat als de zijne; hetgeen, verstaan van en teruggebragt tot de tijden van het Gemeenebest, dan ook waarlijk het geval was.
Bij voorkeur spreken wij hier van de Geschiedenis en van Geschiedschrijvers, opdat men ons niet tegenwerpe, dat, van hetgeen wij aangedrongen, betoogd en gestaafd hebben, het een of ander op rekening der verbeelding of der overdrijving, redenaren en dichteren gewoonlijk eigen, zoude kunnen gesteld worden. Wij beroepen ons op het koele, wikkende en wegende verstand; - wij roepen in, wat te voren met wijsheid is gedaan, en bevestigen ons gevoelen met een' man, die zulks heeft te boek gesteld, dien men zekerlijk geene hoogdravendheid, niet eens de zucht, om door sierlijke redekunstige en verrassende wendingen te behagen, te treffen, of zich bijval te verwerven, zal kunnen toekennen; - wij laten het aan anderen over, om die toebereidselen, dat ontkleeden voor eene groote volksschare, de ruwe behandeling daarbij plaats hebbende, die walgelijke uitrekking der ledematen, dien gaande gemaakten ambtsijver van den scherpregter, om zijnen, misschien door de wijze van straffen verontwaardigden, en zich daarom tegen het noodgeschreeuw verzettenden, lijder toch aan het weeklagen te brengen, en die daarom zijne slagen verdubbelt, - wij laten, zeggen wij, aan anderen over, dit alles naar waarheid voor te stellen; vertrouwende, dat de bijgebragte gronden niet alleen voldoende zijn, om de ondoelmatigheid van gezegde strafoefening te doen gevoelen, maar ook toereikende zullen worden bevonden, om de noodzakelijkheid te doen zien, dat er voor de Noordelijke gewesten eene tweede Porcische wet gemaakt worde, ter afschaffing dier barbaarsche straf; eene wet, die letterlijk, even als de eerste, volgens den aangehaalden Geschiedschrijver, gezegd zoude kunnen worden, voor de ruggen der burgers te zijn ingevoerd.
Wij staan geene philantropische denkbeelden voor, met opoffering van het burgerlijk-maatschappelijk belang; ook wij willen straffen behouden, maar willen doelmatig heb-
{==276==} {>>pagina-aanduiding<<}
ben gestraft; en wil men zulks met ons, men werke op het uiterlijke. Alies zij deftig en ontzag inboezemende. Indien er eene openbare strafoefening moet plaats hebben, bij iedere tentoonstelling zij het schavot met zwart overdekt; - een zwart vaandel waaije van de tinnen van het paleis der Justitie en der torens, en vervange de bij andere gelegenheden hooggekleurde wapperende vlaggen en wimpels; - de veroordeelde vertoone, tevens met degenen, die hem geleiden, in zijne kleeding de teekenen des rouws, en de doodklok verkondige de algemeene smart daarover, dat een burger gevallen is; en daar, waar het geen burger geldt, treure men, omdat een mensch zich heeft verlaagd; - het wetboek zij plegtstatig voorafgedragen, opdat met elke strafoefening het denkbeeld der plaats gehad hebbende overtreding van dat boek op het naauwste verbonden zij. Op zulk eene wijze zal men indruk maken en - zonder wreedheid!
Hierop te antwoorden, dat de gewoonte daaraan alle kracht zoude benemen, kan tegen alle teregtstellingen even zeer aangevoerd worden. Men vrage het aan de Roomschkatholijke Geestelijkheid, en aan de belijders van die Godsdienst, of het uiterlijke, schoon duizendmaal gezien, zoo zeer zijne kracht verliest, dat het niet dikwijls nog weldadig werkt. Niet dezelfde menschen zien, daarenboven, altijd de strafoefeningen; en dit levert, bijgevolg, nog een wezenlijk verschil op.
Van belang is het, dat de strafoefeningen, zoo veel mogelijk, op de plaats of in de nabijheid der plaats geschieden, waar de misdaad gepleegd is. Het is uit dien hoofde verkeerd, dezelve alleen in de hoofdplaats eener provincie te doen plaats grijpen, gelijk thans geschiedt. Beter was dit te voren, toen men althans in hetzelfde distrikt strafte, waar misdreven was.





{==277==} {>>pagina-aanduiding<<}

Gedachten, over de onsterfelijkheid. Door F. van Sorge, te Middelburg.

Indien de onsterfelijkheid het hoogste is, waartoe de redelijke mensch hier zijne hoop en verwachtingen uitstrekt, en het echter niet te ontkennen valt, dat enkelen meer de diepzinnige redeneringen en uitspraken van het, altijd voor dwalingen vatbare verstand, dan de onbedriegelijke, ingeschapene grondtrek onzer natuur, ten aanzien van dit gewigtige vraagstuk, raadplegen, - waaruit dan ook niet zelden sombere twijfelingen en verwarde gissingen geboren worden, - dan zal het gewis niet overbodig worden geacht, nu en dan iets onder het oog te hebben, hetwelk ons gevoel of onze innerlijke overtuiging, ten aanzien van deze belangrijke waarheid, opwekt of versterkt, en ons alzoo, met te meer gerustheid en vertrouwen, een volgend leven na het tegenwoordige doet te gemoet zien.
Mogten de volgende gedachten in eenig opzigt aan dit laatste dienstbaar zijn!
Op welke wijze kwam het denkbeeld van eene onsterfelijkheid, van een geestenleven tot het menschdom, indien de wezenlijkheid van hetzelve in het heelal niet gevonden wordt; indien wij willen ontkennen, dat God zelf deze verwachting in onze harten grondde, en door duizende middelen aankweekte en bestendig voedsel gaf?
Eenzaam, op eenen aanmerkelijken, vastbepaalden afstand van alle andere werelden verwijderd, zweefde onze aarde, sinds de schepping, in den onmetelijken cirkel van het heelal. Geen harer bewoners vond ooit het middel, om zijn stoffelijk ligchaam naar eenen anderen, ook den meest nabijzijnden wereldbol over te voeren, en van daar deze dwaalleer tot ons te brengen. Geen waanzinnig wijsgeer eener vreemde planeet verscheen in ons midden, om ons met deze bedriegelijke hoop te komen vleijen. De Heiland ware nu niets meer dan een dweepen-
{==278==} {>>pagina-aanduiding<<}
de zoon des stofs, die, op deze wereld geboren, en na zijne broederen in dit dwaalbegrip versterkt, en verder dan ooit misleid te hebben, weder in haren schoot begraven werd.
Zoo bevonden de bewoners dezer aarde zich, te allen tijde, als verlatene, onbekende eilanders in de schepping, afgesneden van, en zonder de minste verstandhouding met derzelver grooter en verhevener gewesten: zij leefden en bewogen zich met en onder elkander, in hun eenzaam, op zichzelven staand gezin; verschenen en vergingen op hunnen, door de eeuwen stil en statig daarheen drijvenden geboortegrond, en kwamen nooit verder en vernamen niets hooger. Maar nogtans blikten reeds de oudste Heidenen vol hoop in hunne velden van toekomstige gelukzaligheid; wees de stervende socrates zijne vrienden en tijdgenooten, met de zekerste overtuiging, op het edeler geestelijke leven aan gene zijde van den dood; kleefde hier eene reeks van menschengeslachten het stelsel, hun door den christus gepredikt, met blijde verwachting aan; verbeidden ginds tallooze scharen, zich op de beloften van Profeten en Priesters, als de dienaren van God, veilig verlatende, na hunnen dood, eenen hemel vol eindelooze genietingen; en droomt verder de wilde, in zijnen bijna dierlijken natuurstaat, van een toekomstig vaderland der rust, achter die hooge bergketen, waarop zijn oog, als op den slagboom zijner slaafsche en kommervolle loopbaan, verlangend staren blijft.
Zoo zweefde het beeld des toekomenden levens, door alle eeuwen, in alle oorden, onder alle volken en geslachten, gelijk eene vriendelijk lichtende, heilvoorspellende gedaante, over deze wereld rond. Doch waar nam hetzelve zijnen oorsprong? waar toch vond de mensch het eerst deze gedachte? waar putte hij die hoop? waar ontdekte hij den grond voor deze grootsche verwachtingen?
Immers, wij kunnen niet gelooven, dat dit alles uit den schoot van het aardrijk zelfs als een onkruid opwies, hetwelk de menschen door alle tijden bedwelmde, en als

{==279==} {>>pagina-aanduiding<<}
in eenen voortdurenden tooverslaap buiten den kring van hun natuurlijk aanzijn voerde? o Neen, voorzeker! want dan toch ware de geheele aarde niets meer dan een tooneel van begoocheling. Maar, indien wij gelooven, dat de Schepper haar wêl wil, van waar dan toch die verwachting, door de geslachten van alle eeuwen gevoed? - Uit den mensch zelven, is het antwoord, in wiens binnenste zich door alle tijden deze stem deed hooren: Ik heb eene hoogere bestemming dan het graf; ik behoor tot eene hoogere wereld, dan de zinnelijke, die mij omgeeft; ik ben een geest; ik ben onsterfelijk.
Wanneer wij bedaard nadenken omtrent de oorzaken en gronden onzer kennis, dan vinden wij geen denkbeeld, geene uitvinding, geenen grond voor eenig stelfel, hetwelk wij bij opklimming niet zouden moeten erkennen, aan het een of ander, in het heelal aanwezig voorwerp of verschijnsel deszelfs oorsprong verschuldigd te zijn. Zoo wordt eindelijk de erkenning eener Godheid zelfs in den mensch geboren, bij de beschouwing van al hetgeen hij rondom zich ziet bestaan en gebeuren, en hetgeen zijn verstand, door ervaring wijzer geworden, hem zegt, door een hooger en wijzer Wezen te moeten worden bestuurd, dan hij zelf; zoo waren sommige volken, van de uitwerkselen tot de oorzaak opklimmende, de aanbidders geworden der zon, aan wier weldadigen invloed en bescherming alleen zij hun leven en de middelen tot instandhouding van hetzelve meenden te moeten dank wijten; zoo deden de ontmoetingen van verslindende dieren en van tallooze gevaren den mensch op middelen van verdediging en zelfbehoud bedacht zijn; zoo geleidden duizende gebeurtenissen of verschijnselen, in de natuur, hem later tot de nuttigste en verhevenste ontdekkingen.
Maar niet op deze wijze geraak ik tot het denkbeeld mijner eeuwige voortduring. Niets in de zigtbare wereld spreekt ons van des menschen onsterfelijkheid, of biedt eenigen grond aan, waaruit de bewoners dezer aarde van vroeger of later tijdperk het stelsel van een volgend leven zouden hebben kunnen afleiden. Al het men-
{==280==} {>>pagina-aanduiding<<}
schelijke romdom ons wisselt en vergaat. De sterveling wordt geboren; binnen weinige jaren ontvangt het graf hem in zijnen schoot, en het is als hadde hij nimmer bestaan. Zijn stof wordt door den wind verstrooid, en het leven en gevoel, dat hem eertijds bezielde, wordt in geene streek der aarde meer vernomen. Alles is koud, doodsch en vergeten. Zijne grootste werken zelfs worden eindelijk door de hand des tijds gesloopt; en het prachtig gedenkteeken, aan de nagedachtenis van eenen uitstekenden mensch toegewijd, stort, binnen weinige eeuwen, boven zijn vermolmd gebeente in puin.
Het is waar, de sterrenhemel vertoont zich boven hem, door alle eeuwen, met altijd nieuwen, schitterenden glans; maar ook het gesternte, dat hij bewoont, duurt voort en wordt dagelijks met vernieuwden luister bestraald, en evenwel treden de geslachten, het een na het ander, van hetzelve af, en keeren nimmer weder.
Dit alles merken wij op: het dringt ons, te gelooven, dat hij, die ophield onder ons te leven, in waarheid van de rolle des bestaans zij uitgewischt; en nogtans heeft de dagelijksche beschouwing en vernieuwing van dit treurige tafereel, ondanks de pogingen, door onderscheidene diepgeleerde wijsgeeren daartoe aangewend, het menschdom niet van het geloof aan zijne eeuwige voortduring kunnen terugbrengen. Het is nog even vast aan hetzelve gehecht als immer te voren. De hoogstontwikkelde ontdoet zich, gelijk de meest zinnelijke mensch, niet, dan onder vreemde en sombere gewaarwordingen, van dit hem door de natuur toebedeelde erfgoed; en zelfs dan nog, wanneer hij meent, hetzelve geheel te hebben afgelegd, doet een geheim gevoel, diep in zijn binnenste verborgen, hem, zijns ondanks, een toekomstig leven vreezen of hopen.
Dat wij het erkennen, deze verwachting is noch eene hersenschim, noch eene kunstige vinding van het menschelijk vernuft, noch eene voortgeplante dwaling van het eene volk of geslacht op het andere, maar eene eigendommelijke bezitting van den geest, welke alleen

{==281==} {>>pagina-aanduiding<<}
tot zichzelven behoeft in te keeren, om van deze hooge en gewigtige waarheid overtuigd te worden (*). Hij, voor wien dit alles echter niet genoeg is, ontrukke zich eenen oogenblik aan den engen cirkel van het tegenwoordige leven; hij stelle zich voor, uit het midden zijner broederen, voor het aangezigt van den Schepper en
Bestuurder des Heelals te worden opgeroepen, en aldaar deze taal tot zich gerigt te hooren: ‘Het behaagt mij, o sterveling! u te verheffen boven al hetgeen mijne magt tot op dezen oogenblik in het aanzijn riep. Ontvang uit mijne hand de wijsheid en het vermogen tot daarstelling en onderhouding eener schepping aan de zijde van die, welke door mij gevormd werd. Uit gindschen chaos zij het u vergund, een tal van zonnen en werelden te voorschijn te roepen, dezelve le-
{==282==} {>>pagina-aanduiding<<}
ven en beweging in te drukken, en door een stelsel van evenwigt en orde in een onscheidbaar verband tot elkander te brengen. Het zij u geoorloofd, deze bewegelijke ligchamen te bevolken met gevoelende en genietende schepselen zonder tal, en aan deze eene eindelooze verscheidenheid van behoeften, begeerten en gewaarwordingen mede te deelen. In uwe hand zijn millioenen middelen en gaven, tot bevrediging dier behoeften en begeerten, ter beschikking, en, door eene voortdurende afwisseling der eigenschappen en gedaanten van deze, kunt gij verhoeden, dat de waarde en bekoorlijkheid van derzelver genot immer ophouden of verloren gaan.
In de rijen der wezens, aan welke gij, om te genieten en zich in uwe schepping te verheugen, het aanzijn schenken wilt, zult gij een geslacht doen geboren worden, verheven boven al de anderen. Van de wijsheid, met welke ik u begiftige, zult gij aan deze schepselen mededeelen, opdat zij uwe werken en uwe zorgen voor hun welzijn kunnen gadeslaan, en u daarvoor den dank hunner harten toebrengen. Gij zult hun eene rede schenken, om het goede van het kwade, om de waarheid van de logen, welke gij allen tot hunne leering en ontwikkeling onder hun bereik stellen zult, te kunnen onderscheiden; ten einde zij daarmede zelf ontdekken, wat voor hun onderling geluk nuttig en bevorderlijk is. Gij zult hen toerusten met eene kracht, vatbaar voor steeds hoogere ontwikkeling, om de neigingen, welke hen tot het kwade zullen doen overhellen, te bestrijden, om duizenderlei schuldige genietingen, verderfelijk voor hun waar geluk, te ontwijken. Door de overweging van het goede en de aanlokselen tot het kwade zullen zij in eenen aanhoudenden strijd zijn, en zich noch aan het eerste, noch aan het laatste ten eenemale kunnen overgeven. Gij zult deze wezens, gedurende hun bestaan, geene bestendige rust, geene ware tevredenheid met het tegenwoordige doen vinden, maar aan dezelve een gedurig reikhalzen

{==283==} {>>pagina-aanduiding<<}
naar toekomende genietingen inboezemen. Gij zult hun het vermogen schenken van te kunnen opzien tot de groote en verhevene werken, welke hen omringen, en hen daardoor met het denkbeeld eener eindeloosheid der ruimte, eener eeuwigheid des tijds doen bekend worden. Door alle tijden heen zult gij de hoop op een hooger en voortdurend leven onder hen aankweeken. Gij zult een heimelijk en onuitwischbaar verlangen hiernaar in hunne harten grondvesten, en hen door dienaren, daartoe middellijk of onmiddellijk van u gezonden, onophoudelijk doen aanmanen en toeroepen: dat zij zich niet hechten moeten aan de zigtbare wereld, waarin zij zich bevinden; dat eene toenemende volmaking, een eeuwig en volkomen geluk hunne bestemming is; dat zij zich thans de grootste opofferingen geduldig en zonder morren moeten laten welgevallen, en daarvoor in dat volgend leven ruime belooning vinden zullen. Gij zult menigwerf hen, die aan deze uwe roepstem gehoor geven, met de diepste ellende doen kampen; hen, die dezelve bespotten of in den wind slaan, met eer en voorspoed overladen, ten bewijze, dat nog een nieuw tijdperk moet aanbreken, waarin deze wanorde door u zal hersteld worden. Gij zult talrijke geslachten dezer schepselen door die beloften van toekomstige gelukzaligheid, en eener vergoeding voor het aan velen ten deel vallende lijden, troosten en geruststellen; millioenen hunner met het zekerste vertrouwen zich hierop doen verlaten, en volgens die beloften, naar hun vermogen, hunnen levenswandel inrigten. Nog in het uur van den dood zult gij hen met het blijde uitzigt van een eindeloos en volkomen geluk streelen, en hen in dit hagchelijke oogenblik, vol verwachting en hoop voor de toekomst, het brekende oog op u doen vestigen; - doch, wanneer zij den dood zijn ingegaan, zult gij hunne bestemming vervuld, en uw oogmerk met hen bereikt achten, en hen alsdan in het Niet, waaruit gij hen geroepen hebt, voor eenwig doen terugzinken.’.....

{==284==} {>>pagina-aanduiding<<}

Dat de twijfelaar antwoorde, hoedanig dit plan met het edelste schepsel, dat hij vormen zou, hem van het hooge standpunt, waarop hij zich geplaatst vond, zou toeschijnen; en of, indien slechts het geringste gevoel van regtvaardigheid in zijne borst woonde, hij niet van zijnen Hoogen Lastgever zou afbidden, deze schepselen met geene hoop of uitzigten te mogen vleijen, welke hij nimmer kon vervullen; of, indien zijne bede verhoord werd, hij niet veeleer, dan deze wezens in een door hem aangekweekt verlangen aldus op het wreedste te leur te stellen, hunne denkbeelden en hunne hoop tot een enkel leven beperken, en hun, gedurende dat leven, uit den hem toegestanen rijkdom, ten minste eene voldoende bevrediging voor hunne tijdelijke behoeften schenken zou; of hij hun, eindelijk, niet uit medelijden het vermogen zou onthouden van reeds aan den morgen van hun bestaan de zekerheid van hunnen dood, dien ingang ter vernietiging, te kunnen vooruitzien, of ook van te kunnen bedenken, dat reeds zoo vele millioenen dingen vóór hen bestonden, ook in het tegenwoordige buiten hen aanwezig zijn, en nog in de toekomst zullen geboren worden, met oogmerk alleen, om hen gedurende hunnen korten leeftijd te doen beseffen, dat zij van dit alles ten eenemaal onkundig zijn en het eeuwig zullen blijven.
o! Wij erkennen, dat dit wezen niet het edelste, maar veeleer het ongelukkigste en onvolkomenste zijn zou, hetwelk aan het Niet kon onttogen worden, en dat ieder stervende, die, in stede van den hem toegezegden Hemel, eene eeuwige vernietiging intrad, zijnen Schepper met het billijkste regt van willekeur en misleiding zou kunnen beschuldigen; en, dit erkennende, zullen wij ophouden te gelooven, dat God, die zoo veel wijzer en regtvaardiger is dan de mensch, maar die daarenboven een God van liefde en der waarheid is, een zoodanig plan, in de harmonie van Zijn verheven heelal, immer zoude hebben kunnen vormen en ten uitvoer brengen.


{==285==} {>>pagina-aanduiding<<}

Landstaal.

(Tweede Artikel.)

Volgens het gezegde in het eerste artikel, is de Vlaamsche taal de moedertaal van het arrondissement Brussel, (en met zoo veel te meer grond van de Vlaamsche arrondissementen) en in geenen deele eene vreemde, den ingezetenen opgedrongene taal. Het is dus zonder reden, dat men het Gouvernement beschuldigt, alsof het hun de landstaal als een juk opleide. En in het begin van 1814, vóór dat er nog gedacht werd om België en Holland te vereenigen, toen de Oostenrijksche Generaal, Baron de vincent, Gouverneur-Generaal was, en sommigen misschien dachten weder onder den schepter van het Huis van Oostenrijk te komen, eischte het volk te Brussel het gebruik der moedertaal terug. De zich noemende Syndics der negen natiën (*) en 145 Ouddekens der stad Brussel boden der verbondene Mogendheden, in naam van den ouden derden stand der staten van Braband, een smeekschrift aan, ten einde de oude orde van zaken weder te bekomen; en men vindt in dat verzoekschrift, geteekend door de Heeren ophalfen, boeykens, de puyt, poot, brisbaert, janssens, verheylen, de wandelaer en van cutsen qq. de volgende opmerkelijke zinsneden: De volken van Duitschland... hebben hulde bewezen aan de taal van hun land, en wij moeten ons schamen van onze landstaal in geene openbare akte te kunnen gebruiken... Wij gaan nog onder het juk der Fransche taal... De verbanning der Vlaamsche taal moet
ophouden.
Reeds had het algemeen Gouvernement van België, ten tijde der Geallieerden en in hunnen naam, aan dit verlangen voldaan, door bij deszelfs besluit van 18 Junij 1814 te veroorloven, dat de akten in het Vlaamsch en het Fransch mogten opgemaakt worden. Toen het tegenwoordig Gouvernement in 1819 het gebruik van het Vlaamsch aanbeval,

{==286==} {>>pagina-aanduiding<<}
hetzelve slechts in 1823 ten pligt stellende, en toen die maatregel nog niet eens op het arrondissement Brussel toepasselijk gemaakt was, haastten zich bijna alle ambtenaars, om dadelijk bij voorkeur het Vlaamsch te bezigen; en zij, die uit de Vlaamsche arrondissementen naar ambten haakten, bewezen terstond, dat het Vlaamsch hun niet vreemd was.
Onpartijdige Belgen herinnerden zich, hoe vele zwarigheden velen onzer ambtenaren en Advocaten ontmoet hadden bij de gedwongene invoering der Fransche taal, toen deze zich, één jaar na het besluit van 24 Prairial van het jaar XI, van eene taal moesten bedienen, die altijd aan velen hunner, vooral die van het platte land, meer of min vreemd geweest was. Men weet, dat de Notarissen te dien tijde bij het Fransche Gouvernement eenig uitstel vroegen, om zich eene taal eigen te maken, die zij weinig kenden en niet hadden behoeven te leeren.
Al onze Vlamingen, zonder uitzondering, (en er waren een zeer groot aantal, die nooit een enkel woord Fransch geleerd hadden) moesten echter uitsluitend in het Fransch verdragen aangaan, testamenten maken, pleiten, enz.
Toen zag men meer dan één Brusselaar, die de schoone, sedert zoo hooggeroemde, Fransche taal nog niet magtig was, eene brabbeltaal schrijven, barbaarscher dan die, welke men onlangs meende, aan eenige Advocaten der balie van Brussel, vooral in 1822, bij het eerst invoeren van het Vlaamsch in de pleidooijen, te kunnen te last leggen.
Eenige oude Brusselsche Advocaten, aan wie de Vlaamsche taal ongewoon geworden was, en eenige jonge, die verzuimd hadden zich op dezelve toe te leggen, ontmoetten, wel is waar, in den beginne, meer moeite, om zich in het Vlaamsch, dan om zich in het Fransch sierlijk uit te drukken; maar het veelvuldig gebruik der Vlaamsche taal heeft reeds gedeeltelijk dit bezwaar doen verdwijnen; terwijl de geschriften van bijna alle onze oude Advocaten, op weinigen na, zoo goed als die der oude Advocaten van de Hollandsche balie opgesteld zijn, en onderscheidene jonge Advocaten, van welke eenigen zelfs tot het Walen-kwartier behooren, zich reeds niet behoeven te schamen, voor de balie van 's Gravenhage te verschijnen, om er hunne gedingen in de Nederlandsche taal te vervolgen.
Wat aangaat de Advocaten, die de Nederlandsche taal niet kennen, vooral die, welke tot de Waalsche provinciën be-
{==287==} {>>pagina-aanduiding<<}
hooren en de Vlaamsche bewonen, deze zullen ongetwijfeld een bepaald verlof of uitstel verkrijgen om de Fransche taal te gebruiken, wanneer zij, ieder in het bijzonder, dit aan het Gouvernement vragen, en hun verzoek op billijkheid gegrond is.
Men heeft reeds kunnen opmerken, dat de meeste der akten van corporatiën en van ambtenaren te Brussel en in de Zuidelijke provinciën in de Nederlandsche taal met meer zorgvuldigheid zijn opgesteld dan in de Noordelijke gewesten, en dat die akten minder van die lange zinsneden en bastaardwoorden bevatten, over welke men eenige Hollandsche schrijvers berispt. De oplettendheid, waarmede de Belgen er zich op toeleggen om eenen goeden stijl te schrijven, is een goed voorbeeld, dat tot volmaking der Nederlandsche taal in het geheele Koningrijk dienen zal.
Het Gouvernement ondersteunt daarom niet minder de studie der Fransche taal; en, wel verre van het gebruik dier taal te verbieden, vergemakkelijkt het derzelver beoefening, en moedigt die aan. Het ware zelfs te wenschen, dat alle Hollandsche en Belgische ambtenaren, vooral in de Zuidelijke provinciën, die taal, welke toch de moedertaal van eenige provinciën des rijks is, moesten kennen.
Het is zeer ten onregte, dat men met minachting op de Nederlandsche taal nederziet. Zij, die haar kennen, stemmen toe, dat zij rijk en schoon is (*). Somtijds wordt zij óf uit onwetendheid óf uit persoonlijk belang veracht, en wel omdat men haar niet geleerd heeft, of omdat men zich gemakkelijker van het Fransch weet te bedienen.
Men heeft gezegd, dat het Vlaamsch eene onbeschaafde taal is, welke men somtijds moeite heeft om te verstaan, omdat de tongvallen, waarvan het volk zich bedient, dikwijls van de eene plaats tot de andere verschillen; maar dit geschiedt ten onregte, want is het niet volstrekt eveneens met de volkstalen en tongvallen van alle spraken? Wanneer men het Vlaamsch spreekt zoo als men het leest en schrijft, en dit geschiedt dagelijks voor de balie en op den preekstoel, verstaat men elkander in alle Vlaamsche gemeenten, en men heeft bijna den Hollandschen tongval.
Ja, wat nog meer is, de Nederduitsche taal, het zij ze

{==288==} {>>pagina-aanduiding<<}
de Vlaamsche of Hollandsche genoemd wordt, is ééne en dezelfde taal. De Hollandsche taal is het oude Vlaamsch, zegt ten kate, een der meest geachte Hollandsche taalgeleerden, en voerde oudtijds te Amsterdam zelve den naam van Vlaamsch (*). De Woordenboeken en andere werken, die uitgegeven zijn ten tijde dat de Vlaamsche provinciën in den meest bloeijenden toestand waren, kunnen dit getuigen. De Vlaamsche Schrijvers zijn een sieraad der Hollandsche letterkunde. De oudste Nederlandsche Dichters en Schrijvers behooren bijna allen tot de Vlaamsche provinciën, en verscheidene hunner zijn Brusselaars (†).
In vroeger tijd waren onderscheidene Hoogleeraren aan de Hoogescholen (‡) en Gereformeerde Leeraars, die door hunne welsprekendheid in het Nederduitsch uitmuntten, uit de Zuidelijke provinciën. Hetzelfde had plaats ten opzigte der voornaamste Bijbelvertalers (§). Eindelijk, er was, tijdens onze oude vereeniging in zeventien provinciën, bijna geen onderscheid tusschen de Vlaamsche en Hollandsche spelling der Nederduitsche taal. De taal van vele oude Vlaamsche of Hol-
{==289==} {>>pagina-aanduiding<<}

landsche Schrijvers, onder anderen van vader cats, is nog de taal onzer Vlaamsche provinciën. In de werken der oude Vlaamsche Schrijvers vindt men nog bij voorkeur, boven de Hollandsche, het schoonste en zuiverste Nederduitsch. Twee Hollandsche Schrijvers, de geleerde huidecoper (*) en ackersdijk (†), leggen eene eervolle getuigenis daarvan af.
De Belgen bleven, wel is waar, ten opzigte van de taal, op dezelfde hoogte, door hunne oude spelling te behouden; terwijl de Hollanders haar, sedert de afscheiding der zeventien gewesten, en vooral toen België bij Frankrijk ingelijfd was, onophoudelijk beoefenden en beschaafden. Maar de veranderingen, welke de Hollanders haar hebben doen ondergaan, hoe goed zij ook mogen zijn, waarover men het overigens in Holland niet algemeen eens is, (hoewel zij aldaar op hoog gezag in de administratie en het openbaar onderwijs ingevoerd zijn) behoeven niet te worden in acht genomen door de Belgen, die de oude uitdrukkingen en regelen der Vlaamsche spraakkunst wilden volgen, welke de Hollanders, misschien gedeeltelijk zonder gegronde redenen, verlaten hebben. Wat er van zij, het verwijt, dat men aan het Gouvernement doet, van den Hollandschen tongval der Nederlandsche taal aan de Vlaamsche provinciën op te dringen, is van allen grond ontbloot: want het is, integendeel, zeker, volgens eenen in der tijd geschreven' officiélen brief van den Heer falck, toen Minister van openbaar Onderwijs, dat het voornemen van het Gouvernement voorloopig is, om zorgvuldig de onderscheidene Vlaamsche en Hollandsche spelwijzen der Nederlandsche taal in stand te houden, en dezelve bij geschrifte te doen vaststellen en verdedigen, om later tot verbetering en verfraaijing der gezegde taal te dienen. Eindelijk meenen wij, dat ons Gouvernement geen ander voornemen heeft, dan om de moedertaal van elk arrondissement des rijks te laten blijven bestaan.
Wij bekennen, dat geen Gouvernement het regt moet hebben, aan het volk eene vreemde taal op te dringen; maar wij meenen, dat elk Gouvernement de ingezetenen, die eene moedertaal hebben, kan verbieden, zich in de openbare akten

{==290==} {>>pagina-aanduiding<<}
van eene vreemde te bedienen. De Vorsten namen het altijd in alle landen ter harte, om de moedertaal te begunstigen. Napoleon was de eerste Vorst niet, die het gebruik der Fransche taal in Frankrijk zoo algemeen als mogelijk heeft willen maken.
Onderscheidene ordonnantiën der Koningen van Frankrijk moesten eertijds het gebruik der Latijnsche taal verbieden, waarvan men zich toen bij voorkeur boven het Fransch in de akten bediende. De ordonnantiën van 1449, 1512, 1537, 1539, 1563 en 1629 bevalen, dat men in Frankrijk, in de akten, kontrakten, testamenten, gewijsden en vonnissen, uitsluitend de Fransche taal zoude gebruiken. - Alphonsus X nam in 1260 maatregelen, om het Spaansch in de openbare akten in te voeren; willende hij het gebruik van het Latijn uit Spanje verbannen. Keizer rudolf I schreef bij zijn dekreet (constitutio) van 1274 het gebruik der Hoogduitsche taal in Duitschland voor. - Staatkundige gebeurtenissen hadden eene vreemde taal in Engeland doen toelaten en zelfs de voorkeur geven; maar in 1365 beval eduard III, de Engelsche landstaal in de akten en regtsgedingen, ter vervanging der Fransche of Normandijsche taal, te bezigen.
Het uitsluitend gebruik van het Nederlandsch had zwarigheden en klagten veroorzaakt. Het was billijk, dat het Gouvernement de redelijke vergunningen, welke men verzocht, verleende. Maar als het Gouvernement meer toegestaan had, als het het vrije gebruik van het Fransch in alle akten en pleidooijen der Vlaamsche arrondissementen had toegestaan, dan had het kunnen verwachten, dat de Fransche taal bijna altijd de voorkeur zoude gehad hebben, en dat de Nederlandsche op nieuw zoude verwaarloosd of veracht zijn; en dit zoude somtijds uit Fransch-gezindheid of uit eenen geest van tegenstand plaats gehad hebben.
Men mag hopen, dat de Nederlandsche taal, elken dag meer algemeen wordende, zal medewerken, om den Nederlandschen of volksgeest te versterken, en om ons meer en meer van het vreemde los te maken. Meer eenheid in de volkstaal zoude meer eenvormigheid in het bestuur, meer gemak in de communicatiën van het rijk, meer verbroedering en vereeniging onder alle de bewoners der Zuidelijke en Noordelijke provinciën daarstellen.


{==291==} {>>pagina-aanduiding<<}

Iets, over de opera's van Rossini, met name den Willem Tell, voor muzijkkenners en liefhebbers.

(Allgemeine Musikalische Zeitung, 1830. No. 1.)

Dat rossini sinds lange onder de voornaamste mannen van onzen tijd behoort, die de kunst verstaan, om het grootste deel des publieks door hunne toonen tot luide verrukking op te winden, of op te musiceren, kan niemand loochenen. Niet slechts in Italië, maar ook in Duitschland, Frankrijk, [in de Nederlanden] enz. worden nog altijd zijne melodiën met gejuich ontvangen; ja tot in Amerika zijn ze doorgedrongen, en in Mexico schept men er vermaak in, gelijk te Weenen, Petersburg en alomme, waar men tooneelen en zangers heeft, die in staat zijn dezelve uit te voeren. Wel is waar lieten zich ook, desgelijks sinds lange, vele stemmen hooren, die, nu met ernst en nadruk, dan met scherts en spot, tegen hem te veld trokken. Bekwame en regtschapene mannen hebben zelfs den Meester van Pesaro ten klaarste aangewezen, dat hij ook wel eens toegreep, waar hij elders iets vond, en het dáár aanbragt, waar het ontbrak. Intusschen is het onbetwistbaar, dat tot dusverre, in spijt van menigen door den muzikalen held verlorenen slag, al het vechten tegen de magt van rossini slechts luttel heeft uitgeregt. Wanneer ook volken van onderscheidene tongen en talen zich nu en dan veroorloofden te spotten met de bonte en toch eenigzins eenzelvige notenreeks des overwinnaars, werd zulks echter geheel vergeten, zoodra hij hen weder door eene nieuwe zegepraal, dat is door eene nieuwe Opera, tot een nieuw volksfeest geleidde, en alle te zamen huldigden, schier met nog grootere verrukking, zijne onbepaalde magt. Ook de ijverigste vaderlandsminnaars, terwijl zij het hoofd schudden, erkenden in zijne compositiën veel navolgenswaardigs; de slimsten onder hen aapten hem telkens na, en vonden daarvoor hun loon, of liever maakten er hunne rekening bij, bij
het publiek. Zelfs weber, de groote weber, is daarvan niet geheel vrij te pleiten.
Hoe het thans met rossini's roem gelegen is, is bekend. Sedert hij zich te Parijs bevindt, is hij hooger gestegen, dan hij ooit gestaan heeft. Zulke verschijnselen verdienen allezins opmerking, en laten zich met geen pennetrek ophelderen.

{==292==} {>>pagina-aanduiding<<}
Men vergunne ons enkel, eenige korte, algemeene aanmerkingen, te dien opzigte, hier mede te deelen.
Vraagt men, waardoor rossini zulk een' algemeenen zoo wel, als ongemeenen roem verwierf? Wij antwoorden: door het eigendommelijke van onzen tijd, en zijnen, voor denzelven allezins berekenden, aanleg. - Over het geheel vordert het meerendeel des tegenwoordigen publieks zingenot, oorgestreel, het oppervlakkige, geraasmakende, geweldig opwekkende. Wat zulks ontbreekt, vindt gemeenlijk geen bijval, of ten hoogste slechts bij een klein getal kenners en liefhebbers, die niet geneigd zijn zich deswege luide te openbaren. In het algemeen heeft men thans lust noch tijd, om zich veel in te spannen. Inzonderheid is zulks bij tooneelvermaken in Italië het geval, waar bevoegde oordeelaars over het verval der muzijk, en met regt, bittere klagten aanheffen. Voor hem, die niet erkent, dat de oudere Italiaansche muzijk oneindig degelijker en schooner is, als de tegenwoordige, is alle bewijs hiervan verloren. In stede van het melodisch, krachtig volgehouden gezang, is het keelgorgelen (men vergeve mij het woord) mode geworden, hetwelk door begaafde zangers en zangeressen in bescherming is genomen, die bij de menigte alleen door het streelen van dien wansmaak hun krediet staande houden. In andere landen is het, schoon ook ten deele met andere oorzaken verbonden, niet veel beter gesteld. - Zoo vond rossini zijnen tijd, en maakte zich denzelven, met even veel genie als onbezonnenheid, ten nutte.
De Natuur zelve heeft rossini tot Muzikant gevormd. Zij heeft hem rijke vinding, aangename melodie, indringenden rhythmus, en die jeugdige vlugheid en behendigheid verleend, die, met uitwendige bevalligheid verbonden, over het minstgepaste een' voorbijgaanden glans en behagelijke afwisseling in beweging verspreidt, welke, als een liefelijk avondwindje, onder bloemen en bloesems spelend rondfladdert. Ook als karakterteekenaar en levendig toonenschilder, die zijne bonte kleurenpraal niet zelden uit China schijnt te ontleenen, heeft hij zich somwijlen weten te onderscheiden. Met reden heeft zijn Tancredo, bij al het naar den tijd berekend geklinkklank, zijnen naam in alle landen verbreid. Zijne Semiramis bevat veel uitstekends, veel, dat waarlijk grootsch is. Zijn Barbier is echt komisch en het voorname bedrijf van zijn' Othello echt tragisch. Dit en wat des meer

{==293==} {>>pagina-aanduiding<<}
zij kan slechts het Genie voortbrengen; en wij aarzelen geen oogenblik, hem even vernuftig als ligtzinnig te noemen.
Zoo lang hij nog de Italiaansche rossini was, konde en moest elk onpartijdige bij het gestreken oordeel dit voegen: Nooit was hem de Kunst het hoogste goed, maar alleen het Leven, en wel een, zoo veel maar mogelijk, zinnelijk aangenaam en schitterend leven. Hij componeerde met eenen spoed, alsof de kunst eene Peruaansche goudmijn, en elke regel eene ader was! Nooit behoorde hij tot de zoodanigen, die leven om te componeren, maar, gelijk bach te Londen, tot hen, welke componeren om te leven. Nooit schijnt het hem ter harte gegaan te zijn, de kunst, voor welke hij zoo geheel ongemeene gaven had ontvangen, te verheffen, te veredelen; maar het schijnt hem, boven alles, daarom te doen geweest te zijn, zich de rigting van zijnen tijd slim en behendig ten nutte makende, de lieveling der menigte te worden, wat daarbij ook te grond mogt gaan, of wat zich ook door zichzelve niet kon staande houden. Wat hij gewild heeft, is hem in hooge mate geworden; en daartoe behoort kracht, schoon dan ook niet van den besten stempel. Hij heeft epoque gemaakt. De Tijd is hem onbegrijpelijk veel, de Kunst weinig of niets verschuldigd. Wat hij haar met de regterhand gaf, heeft hij haar met de linker dubbel weêr ontnomen. Twee dingen zijn er, die den mensch, als zoodanig, vereeren; en de kunstenaar is daarvan geenszins uitgesloten: vlijt en goede wil voor het betere. Alle overige gaven, welke hij mag bezitten, vereeren eigenlijk niet hem, maar de verhevenheid der Natuur, en de grootheid van Hem, die haar schiep en in stand houdt. Bij een' waarlijk grooten kunstenaar moet beide zamengaan. Dat is het inzonderheid, wat het getal der kunstenaars zoo klein doet zijn.
Sinds rossini te Parijs is, is hij een ander geworden. Hij is niet meer de Italiaansche rossini, maar heeft zichzelven, als 't ware, verdubbeld, zoodat men hem bijkans de Italiaansch-Fransche mag heeten. Iets daarvan vertoont zich reeds in de omwerking van zijnen Mozes; duidelijker komt zulks uit in Graaf Ory, en nog klaarder openbaart het zich in den Tell, die thans te Parijs zulk een' ongemeenen opgang maakt. Of en in hoeverre rossini zelf en de kunst door deze Opera gewonnen heeft, kunnen zij alleen beslissen, die, met de vereischte bevoegdheid zoo wel, als onpartijdigheid, dezelve gehoord en bestudeerd hebben.

{==294==} {>>pagina-aanduiding<<}

Reeds de Ouverture van den Tell werd te Parijs met algemeene verrukking ontvangen; kenners en liefhebbers zoo wel, als die geen van beide zijn, vonden dezelve zoo schoon, dat men haar, zonder bedenken, onder de fraaiste telt, die er bestaan. Naar onze meening, die het werk alleen uit de klavieruitgave kennen, moet men, om hetzelve met billijkheid te beoordeelen, de veelvuldige gebreken van den tekst, waardoor den Componist zijn arbeid niet weinig verzwaard is, niet over het hoofd te zien. De lengte van het stuk, welke het genot bederft, is geene der minste feilen. Zoo als het ligt, kan het nergens blijven. Zoo veel muzijk is niet om uit te staan! De Componist heeft dit zelf ingezien, en zoo veel doorgestreken, dat de Opera nu slechts (!) vier uren duurt. Dat men rossini, te Parijs, van wege de Académie Royale de Musique, voor dit werk, eene Serenade bragt, waaraan eene groote volksmassa hare luidruchtigste toejuichingen paarde; - dat daarna het enthusiasmus verflaauwde, alleen omdat Mad. taglioni er niet meer in danste: dit een en ander behoort tot de zeer natuurlijke verschijnselen in Frankrijks hoofdstad. Meer beduidt het, wanneer kenners zich omtrent het werk verklaren; en dit is geschied. Men had van rossini dat schikken naar Franschen smaak, dat blijkbaar treden in het kunstspoor van spontini, en nog meer van auber, die thans algemeen geliefkoosd wordt, niet verwacht, ja hem zulks veelligt niet eens toevertrouwd! Daarbij komt, dat de muzijk inderdaad zoo veel welgeslaagds van genoemde soort, zoo veel schoons in en op zichzelve bevat, dat deze bijval niet kon achterblijven.
Vraagt men nu, of rossini daardoor gewonnen hebbe, zoo antwoorden wij, zonder bedenken, ja. Immers, zou een man van genie er niet bij winnen, die er met goed gevolg naar streeft, om, nevens zijnen eigendommelijken stijl, den smaak van een beschaafd volk zich eigen te maken? Wij prijzen dus allezins dit streven, en houden ons verzekerd, dat hem zulks voor de toekomst veel goeds kan aanbrengen. Wij behooren niet tot dezulken, die, eenzijdig, met de vorderingen van hun eigen vaderland zoo zeer zijn ingenomen, dat zij op die der overige beschaafde landen met minachting nederzien. Rossini heeft zich, door dit werk, een nieuw perk voor zijne kunst ontsloten. Of hij zulks uit overtuiging, uit zucht voor het goede, dan alleen om de Franschen te believen, deed, is ons onbekend, en kunnen wij alzoo niet beslis-
{==295==} {>>pagina-aanduiding<<}
sen. Wij vinden hier de vroegere Rossinische manier met de heerschende Fransche en het eigenaardige volkskarakter der Alpen zaamvereenigd. Daaruit nu is een zeldzaam, met kunst en buitengewone scheppingskracht verbonden geheel ontstaan, welks schoonheden wij volgaarne erkennen, maar welks gebreken wij even min voorbijzagen. De uitbundige lofspraak van Fransche kunstregters, ‘dat deze Opera stoffe tot tien Opera's, alle schoon en alle vol idéën,’ zou behelzen, daarlatende, durven wij voorshands beweren:

1o.Dat ook dit werk van rossini niet weinig te lang gerekts, en, bij alle harmonie, niet weinig geklinkklank bevat.

2o.Dat zekere navolgingsmanier bij wijlen nog te zeer in het oog valt.

3o.Dat onderscheidene partijen (ook nu en dan die van Tell) te lang in ongepaste hoogte van toon zijn gehouden. En, vooral,

4o.Dat de harmonische verbindingen niet zelden ware ontwrichtingen zijn, en dat aan eene goede zangstemleiding dikwijls volstrekt niet te denken is.


Iets, aangaande het potlood, of overkoolstofijzer (percarburetum Ferri).

(Medegedeeld door c.n. van Enspijk kleynhoff, Med. Doct. te Brussel.)

Het ijzer, een zoo algemeen nuttig metaal, dat wij hetzelve niet zouden kunnen ontberen, komt, zoo als ieder weet, in den koophandel voor als gegoten en als gesmeed of geslagen ijzer: minder algemeen bekend echter is het, dat, wanneer men het ijzer met koolstof door een' verhoogden warmtegraad vereenigt, men dan staal erlangt; welke bewerking van het ijzer tot staal cementering genoemd wordt. Men noemt het staal, volgens de tegenwoordige scheikundige benamingskunde (nomenclatura chemica), koolstofijzer (Jubcarburetum ferri). Het staal komt mede in den koophandel voor als gegoten en gesmeed staal.
Maar nog minder algemeen bekend is het, ja zelfs zoude ik durven zeggen verwonderingbarend, althans voor de genen wie de kennis der Schei- en Delfstofkunde geheel ont-
{==296==} {>>pagina-aanduiding<<}
breekt, dat het potlood eene vereeniging van koolstof en ijzer is. Volgens de hedendaagsche benamingskunde noemt men het potlood overkoolstofijzer (percarburetum ferri). Eertijds meende men, dat het eene zelfstandigheid was, uit lood bestaande, waardoor het verschillende benamingen kreeg, zoo als loodmijn (mine de plomb), Engelsch krijt (crayon Anglais), zeelood (plomb de mer), loodkrijt (crayon de plomb), potlood en plombagine.
Men had het te voren voor dezelfde stoffe met het molybdaenum aangezien, tot dat pott het eerst bewees, dat het geen lood bevatte. Later bevond men, dat het eene vereeniging van koolstof en ijzer was.
Men treft hetzelve in Engeland, Spanje, Frankrijk, Duitschland, Italië, Noord-Amerika en de Kaap de Goede Hoop aan. Men vindt het in oorspronkelijke (primitive) en opgevolgde (secundaire) aardlagen.
Hoe het gevormd wordt, is niet juist te bepalen; maar het schijnt, dat het dàn ontstaat, wanneer het ijzer met koolstof lang in aanraking is bij een' zeer hoogen warmtegraad, daar men eene soort van potlood aantreft in de gewelven van de ovens der ijzersmelterijen. Sommigen meenen, dat het potlood somtijds onder het water ontstaat, volgens de opmerking van den Heer fabroni. Althans men haalt het alle maanden uit zekere gegravene putten bij Napels; hetgeen wel haast zoude doen vooronderstellen, dat het een volkanisch produkt is. - Het zuivere potlood schijnt uit 92 deelen kool en 8 deelen ijzer te bestaan.
Het beste potlood vindt men te Reswick in het Hertogdom Cumberland in Engeland: men zaagt hetzelve ter bekwame dikte, om het in hout te vatten tot het alom bekend gebruik. Het zaagsel of de stof van hetzelve dient om potlooden van mindere hoedanigheid te vervaardigen: te dien einde maakt men van hetzelve eene pap met gom, of men smelt het met zwavel. Deze vervalsching is echter gemakkelijk te onderkennen, door zoodanige potlooden, in het eerste geval, in water te leggen, als wanneer derzelver gom zich oplost en men potlood in poeder erlangt; of, in het laatste geval, door dezelve aan de vlam eener kaars bloot te stellen, waardoor het potlood ontvlamt en de zwavel verbrand wordt.
Het gebruik van het potlood te ontvouwen, zal wel overbodig zijn; ik ga dus over tot deszelfs gebruik in plaats van olie, zoo als ik zulks in het tijdschrift l'Industriel voor Sept. 1829 heb gevonden.

{==297==} {>>pagina-aanduiding<<}

Men weet, dat de meest gezuiverde olie eindelijk vuil, dik of taai wordt, en de uurwerken in hunnen gang doet vertragen (*). Een uurwerkmaker te Genève kwam op de gedachte, om zeer fijn gewreven potlood te gebruiken, en daarmede de spillen te bestrijken, het zij droog, of vermengd met een weinig alcohol. Deze zelfstandigheid hechtte zich zeer wel aan de spillen; de wrijving geschiedde niet meer van metaal op metaal, maar bleef onophoudelijk veertien jaren lang op het potlood voortduren; alle de tanden der raderen, de spillen en andere door de wrijving met elkander in aanraking gebragte oppervlakten van een sterrekundig uurwerk werden geheel gaaf, maar gepolijst als de diamant bevonden.
Men wist reeds, dat olie en vet eer schadelijk dan nuttig waren voor de wrijving van hout op hout, en dat het potlood en poeder van Venetiaansche talk (steatite), welke zeer matig van prijs zijn, daartoe beter geschikt waren; maar men had niet gedacht om het potlood te bezigen voor de wrijving van metaal op metaal. Het schijnt, dat deze stof, welke niet werktuigelijk aan die metalen gehecht was, alsdan aan den invloed van eene scheikundige werking onderworpen is, welke zich door de wrijving ontwikkelt, gelijk de magnetische of electrische vloeistof, en daardoor op die metalen bevestigd wordt. - Wij kunnen ons niet onthouden, bij het lezen van de bekendmaking eener zoo eenvoudige zaak, aan te merken, dat wij nog zeer geringe vorderingen in de nijverheid (Industrie) gemaakt hebben; daar wij zoo eenvoudige opmerkingen als gewigtige ontdekkingen beschouwen, welke men als het A B C van de werktuigkunde moet aanmerken (†).

{==298==} {>>pagina-aanduiding<<}

De Vertaler zal hier nog bijvoegen, dat het hem proefondervindelijk gebleken is, dat het potlood niet alleen de olie vervangen kan, maar zelfs te verkiezen is, om de wrijving van ijzer op ijzer en koper op ijzer te verminderen; ofschoon hij zulks nog slechts gedurende een' korten tijd gebezigd heeft tot de gemakkelijker opening en sluiting van de sloten van kamerdeuren. Hij durft daarom vrij beweren, dat deszelfs gebruik den slotemakers aan te bevelen is, te meer daar het potlood de algemeene eigenschap bezit, om het ijzer voor roesten of oxyderen te behoeden; en de slotemakers zelve zijn verdeeld van gevoelen, welke stoffe te nemen om de sloten te smeren; de een gebruikt boomolie, de ander ongel of kaarsvet, zeggende, hetgeen niet ongegrond is, dat de boomolie veelal met papaverolie, welke opdroogende is, vervalscht wordt, en men zulks door het gezigt niet gewaar kan worden.
Het potlood zoude mede zeer dienstig zijn tot het smeren van wagenassen en bossen der raderen, de tappen, spillen en het raderwerk van verschillende werktuigen in fabrijken en stoommachines, waartoe men thans raapolie of vet gebruikt; de wrijving immers van ijzer op ijzer doet die olie zwart worden; het zwart, daardoor ontstaande, is een ijzerverzuursel (protoxydum ferri, of aethiops martialis), veroorzaakt door de werking der olie op het ijzer, en hetgeen in zoo veel te grootere hoeveelheid ontstaat, naarmate de wrijving sneller, langduriger, en dus de warmtegraad hooger is. Dat die warmtegraad soms vrij sterk is, blijkt, daar men soms ter verkoeling verpligt is, koud water te storten op de bossen der wielen van de postkoetsen (diligences), wanneer dezelve aan de posthuizen verwijlen ter verwisseling der paarden, en zulks door nalatigheid van dien soms ongelukken veroorzaakt. Wanneer men dus het potlood daartoe bezigde, zoude men zich een' geruimen tijd van een rijtuig kunnen bedienen, zonder deswege bekommerd te moeten zijn; men zoude dan het slijten van de bossen en assen voorkomen, hetgeen tevens hinderlijk is in de gemakkelijke omwenteling der raderen, en men zoude dan de bossen met eene schroef kunnen bevestigen en sluiten, die men slechts van tijd tot tijd zoude behoeven na te zien.
Hetzelfde is toepasselijk op de tappen, spillen en het raderwerk van verschillende werktuigen van fabrijken en stoommachines.

{==299==} {>>pagina-aanduiding<<}

Die aanwending van potlood zoude tevens het nut hebben, om die werktuigen, wanneer dezelve gedurende eenigen tijd stilstaan, voor den roest te bewaren, doordien hetzelve niet door de dampkringslucht wordt aangetast.
Men zoude het potlood op de volgende wijze op het ijzer kunnen brengen. (Dit echter is niet nieuw, daar homberg in het jaar 1699 hetzelve reeds beschreven heeft, om ijzeren gereedschappen eene loodkleur te geven.) Men neme acht ponden ongel, smelte dezelve, en voege daar vier oncen kamfer bij en eene genoegzame hoeveelheid potlood tot eene bekwame dikte; men besmere het ijzer, te voren zoo heet gemaakt, dat men het niet in de hand kan houden, daarmede, waarna men het afvege met een' linnen doek. (Zie fourcroy, Elemens d'Hist. Nat. et de Chimie, Tom. 3. pag. 302.)
Of de aanwending van het potlood tot het hier boven gemelde einde geheel nieuw is, weet ik niet, daar fourcroy l.c. pag. 301 het volgende zegt: ‘In Engeland dient het fijne poeder van potlood om het raderwerk van eenige werktuigen mede te bestrijken, en het maakt door deszelfs vet- en zalfachtige eigenschappen er de beweging gemakkelijker van.’ Hij voegt er echter niet bij, of die werktuigen van ijzer of metaal, dan wel van hout zijn.
Thenard zegt, in zijn Traité de Chimie, Tom. 1. pag. 472. 5de druk: ‘Vermengd met vet, is het potlood een zeer goed smeersel, om de wrijving van de assen van werktuigen met tand- of kamraderen te verminderen, enz.; hetzelve moet alleen, zonder ander bijvoegsel, gebruikt worden voor werktuigen, welke enkel van hout zijn gemaakt; alsdan vermindert het de wrijving meer, dan wanneer het met vet vermengd is.’ Hieruit blijkt mede niet, of het den Heere thenard bekend zij geweest, dat het de wrijving van metaal op metaal op eene zoo voldoende wijze vermindert.

Iets, betrekkelijk de natuurlijke historie van den mol.

Tot dusverre werd schier algemeen geloofd, dat de Mol niet slechts van dierlijk, maar ook van plantaardig voedsel leeft, en schreef aan laatstgemelde hoedanigheid inzonderheid de verwoestingen toe, over welke tuin- en akkerlieden te allen tijde zoo bittere klagten aanhieven. Den Franschen

{==300==} {>>pagina-aanduiding<<}
Natuurkundige flourens, echter, is het, door veelvuldige proeven, ontwijfelbaar gebleken, dat de Mol enkel en alleen een vleeschvretend dier is, en liever van honger sterft, dan dat hij plantenvoedsel zou aanroeren. Bij gebrek van andere dierlijke spijze, verschoont hij zelfs zijns gelijken niet, en de zwakkere of vreesachtige wordt onvermijdelijk den sterkeren of moedigeren ten buit. Opmerkelijk is ook de waarneming, dat 10 à 12 uren het uiterste zijn, dat de Mol het zonder voedsel kan uitharden, en dat 5 à 6 uren hongerlijdens reeds toereikend zijn, om hem tot den staat der grootste zwakte te brengen. De verwoestingen alzoo, welke dit dier in tuinen als anderzins aanregt, zijn geenszins een gevolg zijner belustheid op plantenvoedsel, maar veeleer van zijnen onvermoeiden ijver in het najagen van insekten en wormen, uit welke zijne eigenlijke spijze bestaat. Dat dan Huishoudkundigen niet uit het oog verliezen, dat gezegde verwoestingen goeddeels daardoor worden vergoed, dat de Mol ontelbare schadelijke wormen en insekten, inzonderheid de poppen der Meikevers, dien geesel des landbouwers, verdelgt; en dat eene geheele uitroeijing van dit zoo zeer vervolgde dier zonder twijfel meer na- dan voordeel zou te wege brengen.




Beschrijving van den voet eener Chinesche vrouwe.

(Uit een Rapport in de Koninklijke Societeit van Londen.)

De voet, waarvan hier sprake is, was die van eene vrouw, welker lijk uit de rivier te Canton werd opgehaald, en vertoonde al de kenmerken van misvorming, in China te weeg gebragt door zwachtels van de vroegste kindschheid af. Aan ongeoefende oogen had dit ligchaamsdeel meer het aanzien van eene speling der natuur, dan van een gevolg der kunst. De gansche lengte van den voet was slechts vier duim. De groote teen was achterwaarts omgebogen, en had eenen verticalen vorm behouden; terwijl de vier overige teenen gevouwen lagen onder den bal van den voet. De hiel, in stede van naar achteren eene ronding te vormen, maakte eene volkomen regte lijn met het been uit. De wreef van den voet, zeer uitpuilende, werd grootendeels gevormd door het uiteinde der beenderen van de voetzool, en eene diepe holte bestond er in het midden van den bal des voets. Uit dit alles is ligtelijk af te nemen, dat, van wege de ongemeene

{==301==} {>>pagina-aanduiding<<}
kleinte van den voet, de hoogte van de wreef, en de drukking, op het geheele celwijze weefsel van dit deel uitgeoefend, de vrouw naauwelijks konde gaan, het ligchaam, om zich staande te houden, zich bestendig, op de gedwongenste wijze, voorwaarts moest buigen, en elke beweging tot eene groote inspanning der spieren moest noodzaken.

De kunst van den halsdoek.

Zoudt ge het gelooven, Nederlandsche - wij zeggen, met nadruk, Nederlandsche Lezers! dat, bij mannen, de kunst van den halsdoek te strikken of te knoopen, te Parijs, ja zelfs te Londen, thans eene zaak geacht wordt van het hoogste aanbelang; en dat daarover, in eerstgenoemde wereldstad, een boek is in het licht verschenen, al spoedig ook in het Engelsch vertaald en tot zevenmaal herdrukt, waarin deze gewigtige wetenschap in al haren omvang wordt geleerd?... ‘De kunst van den halsdoek,’ zegt de Heer le blanc, ‘is voor den man van smaak hetzelfde, wat de kunst van een diner te geven is voor den staatsman.’ Ook de kleur wordt in dezen zoo belangrijk gekeurd, dat men in vollen ernst vermeld vindt, hoe bonaparte met een' zwart-zijden halsdoek, of cravate, bij Lodi, Marengo en Austerlitz de overwinning bevocht, en als zeer opmerkelijk daarbij aangeteekend, dat hij bij Waterloo een' witten omhad, terwijl hij den vorigen dag nog in zijn' zwarten verscheen. De oudste knoop - de vader dus van alle volgende - is de noeud Gordien; zijnde alsnog - en geen wonder! - het gewigtigste voorstel, dat den student van den halsdoek kan worden aangeboden. Het valt inderdaad niet gemakkelijk, in de geheimen dezer onuitputbare wetenschap te worden ingewijd! Mille-et-un wijzigingen van den halsdoek, welk een uitgebreid veld, dat bij ons, als 't ware, nog geheel braak ligt! Doch met slechts twee uren studie daags kan men het in dezelve al verre brengen; en een paar uren daags, voor den spiegel gesleten, is voor een' Monsieur Musard eene waardige en welkome tijdsbesteding. - Het smart ons, bij mangel van ruimte en tijd, in het onderwerp niet verder te kunnen
indringen. Wij moeten ons dus tevreden houden met de bloote opnoeming der onderscheidene vormen en benamingen, welke hier breedsprakig behandeld worden; als daar zijn: le

{==302==} {>>pagina-aanduiding<<}

cravate à l'Orientale, à l'Americaine, collier de Cheval, sentimentale, à la Byron, en cascade, à la Bergami, de Bal, mathématique, à l'Irlandaise, à la Gastronome (maar even vastgemaakt, zoodat dezelve, in geval van onverhoedsche stikking, in een' oogwenk kan worden weggenomen!), à la Diane, en coquille, romantique, à la fidèlité, à la Talma, à l'Italienne, à la Russe, Jesuitique, diplomatique enz. enz. enz. Voor Nederlanders schrijvende, achten wij de opgave der bijzondere handgrepen voor zoo vele kunstvormen beneden hen en ons Tijdschrift, en besluiten dit artikel met deze aanhaling: ‘Bijaldien,’ zegt de Schrijver, ‘mijnen Lezeren hun hals lief is, zij hun geraden, meerder oplettendheids op hunnen doek te vestigen. Wij kunnen hun verzekeren, dat een welgeknoopte of gestrikte halsdoek beter is, dan de vleijendste brief van aanbeveling, of de gunstigste gelaatsuitdrukking. Een elegante Gordiaansche knoop heeft menigeen een aanzienlijk inkomen, en de fraaiste vrouw op den koop toe, bezorgd. Dat men het dus niet als eene zaak van beuzelachtigen aard beschouwe. Een halsdoek comme il faut is gelijkluidend met geluk,’ enz.

Iets, over spreekwijzen.

Spreekwijzen zijn niet altijd waar, ja schijnen dikwijls van de oppervlakte der verschijnselen als afgeschept te zijn. Van vele zou men niet zelden het tegengestelde kunnen beweren, waardoor men dan zelfs dieper in de kern der waarheid dringt. En, zij ook een spreekwoord waar en treffend, vaak wordt het verkeerd bijgebragt. Somtijds wordt deszelfs uitspraak te regt gewezen, door hetzelve om te keeren. De valschheid dier uitspraken is gemeenlijk op de verwisseling van oorzaak met gevolg gelegen. Door eenige voorbeelden willen wij zulks pogen te staven.
De liefde heeft hem tot een' dwaas gemaakt. Dit zegt meestal: ‘De dwaasheid heeft hem tot een' verliefde gemaakt.’
Zijne ziekte zijn hypochondrische grillen. - ‘Zijne grillen zijn eene ziekte.’
Hij leeft losbandig, omdat hij geen Godsdienst heeft. - ‘Hij schuwt de Godsdienst, omdat hij losbandig is.’
Hij is een dronkaard uit verdriet in het leven. - ‘Het leven is hem een last, omdat hij aan den drank verslaafd is.’

{==303==} {>>pagina-aanduiding<<}

Zij wordt zoo zeer van luimen gekweld, dat zij dikwijls tot niets in staat is. - ‘Zij doet niets; hare luimen ontstaan uit het geweten.’
Hij bedelt uit armoede. - ‘Hij is arm, wijl hij liever bedelt dan arbeidt.’
Ik had gaarne iets geleerd; maar ik heb geen geheugen. - ‘Gij hebt niets in uw geheugen, omdat gij niets geleerd hebt.’
Zij gaf zich uit liefde aan hem over, en trouweloos verliet hij haar. - ‘Hij verliet haar, wijl zij zich zoo gereedelijk aan hem overgaf.’
Ik ben buiten staat om mijzelven te helpen; maar God zal wel zorgen. - ‘God zal niet helpen, wanneer gij niet zorgt.’
Hij heeft te sterk gestudeerd, en is daar gek van geworden. - ‘Hij was een halve gek, en heeft zich tot een' heelen gemaakt.’
Ik was een speelbal des ongeluks. - ‘Het was een ongeluk, dat ik zoo ligt als een speelbal was.’
Die is gelukkig! Hij slaagt in alles, wat hij onderneemt. - ‘Hij is wijs genoeg om niets te ondernemen dan hetgeen slagen moet.’
Het geld (en daardoor de Joden) regeert de wereld. - ‘De Mogendheden regeren (commandéren) het geld, wie het dan ook moge bezitten.’




Bij de nadering der lente.


De sneeuw is van het veld gedooid; 
Het ijs smelt op den vliet; 
Daar stijgt een zachte walm omhoog 
Van uit het broeijend riet, 
Waarop de zon in 't middaguur 
Reeds warmer stralen schiet. 
 
God dank, de strenge winter wijkt, 
Hoe koud hij was en lang! 
Haast zingt het pluimig zangrenkoor 
Zijn' blijden lentezang; 
Haast windt het beekje, zacht beschroomd, 
Zijn golfjes uit den dwang. 

{==304==} {>>pagina-aanduiding<<}

Het meer, dat bruist van moed en kracht, 
Verbrak alreê zijn boei; 
Het had zich onder 't juk gekromd 
Met morrend golfgeloei; 
De stormwind werd zijn bondgenoot, 
Die vrijheid, vrijheid woei. 
 
Hoe rollen weêr die baren heen, 
Als met verheven trots! 
Des vijands vaste legerdrom 
Vlugt heen, in schots bij schots; 
Hij wordt verstrooid en weggezweept 
Met blij triomfgeklots. 
 
God dank, de norsche winter vlugt! 
Hij hield de borst beklemd; 
De nijvre wil der ambachtsliên 
Werd door zijn vuist gestremd. 
God dank, haast komt de lentetijd, 
Die 't al tot d' arbeid stemt! 
 
Breek aan, gij, jeugdig jaargetij! 
Breng zegen aan heel de aard'! 
Bedenk den armen veldeling, 
Die hopende op u staart! 
Bevrucht en droog den drassen grond, 
Waarvan hij 't brood vergaârt! 
 
Hij heeft in 't afgeloopen jaar 
Gewaad door slijk en plas; 
Hij zag zijn nuttig zuivelvee 
Verzinken in de dras, 
En weggedord, op veld en wei, 
Het voedzaam graan en gras. 
 
Vergoed hem dit, o lentetijd! 
En schut hem voor den vloed, 
Die reeds, met overkropte kracht, 
Op dijk en dammen woedt! 
Geef, dat de landman ploege en zaaij', 
En zich en allen voed'! 
 
Breng welvaart aan den stedeling, 
Gij, liefelijk saizoen! 

{==305==} {>>pagina-aanduiding<<}

Opdat zijn oog met vreugde staar' 
Op 't eerste lentegroen, 
En hem 't vermogen nooit ontsta, 
Om armen wèl te doen. 
 
Schenk elken braven handelaar 
Een rijkelijk gewin, 
En voer zijn schepen, zwaar bevracht, 
De havens uit en in! 
Opdat de goudstroom golvend vloeij' 
Naar menig huisgezin. 
 
Voor alles schenk, wie kommer lijd', 
Verkwikking in zijn lot; 
Van 't schoon, dat gij aan de aarde brengt, 
Een zegenrijk genot; 
En dan een hart, dat innig gloeit 
Van dankbaarheid aan God. 
 
Breek aan dus, vrolijk jaargetij! 
Door ieder blij begroet. 
Gij warmt zoo wel in Noord als Zuid; 
Verbreid er d'eendragtsgloed! 
Dan, dan wordt gij met palm gekroond 
Door Neêrlands Bardenstoet. 
 
g. timme. 
Maart, 1830. 





Die het digtst bij het vuur zit, warmt zich het best.


Toen, in de afgeloopen dagen, 
Ons de winter fel bestreed, 
Oostervorst en noordervlagen 
Stortte van zijn' ijzren wagen, 
En ons 't bloed verstijven deed; 
Toen de dagtoorts, flaauw aan 't blaken, 
Spoedig neêrzonk in den nacht, 
De avond vroeg mij 't werk deed staken 
En me in huis en kamer bragt, 
Zag ik vaak, met stil genoegen, 
Zich mijn kindren om mij voegen, 
In 't genaderd huislijk uur; 

{==306==} {>>pagina-aanduiding<<}

'k Zag hen ijvrig werken, slooven, 
Met hun bankjes en hun stoven, 
Om een goede plaats bij 't vuur; 
'k Zag hen haast den twist beginnen; 
Ieder zocht de plek te winnen 
Aan den luwsten, warmsten kant, 
En mij schoot een spreuk te binnen, 
Veel gebezigd in ons land, 
Deez' of geen' tot smaad en schand', 
Of ook wel uit zucht tot vitten: 
‘Die het digtst bij 't vuur mag zitten, 
Warmt het best zich aan den brand.’ 
 
'k Stelde 't spreukjen op mijn snaren; 
Ongekunsteld, zonder zwier, 
Wil ik weder 't u verklaren, 
Wat ik zag, sinds vele jaren, 
Van dat warmen bij het vier. 
't Is de ervaring toch van 't leven. 
Die 't ons, vrienden! daaglijks leert, 
Hoe wij allen werken, streven 
Naar 't geen ieder meest begeert; 
Hoe wij zorg noch moeite schromen, 
Om maar digt bij 't vuur te komen; 
Groot en klein, en rijk en arm, 
Ieder rept hier voet en handen, 
Schikt zich, waar de kolen branden; 
Ieder zit zoo gaarne warm. 
De eigenbaat gaat nooit verloren; 
Overal, waar vonken gloren, 
Zien we er velen zaamgeschaard; 
Zien we er woelen, voorwaarts spoeijen, 
Om de menigt' door te roeijen, 
En te zitten bij den haard: 
‘Wie de digtste plaats bekwam, 
Warmde 't best zich aan de vlam.’ 
 
'k Hoorde 't spreukje veel verbreiden, 
Waar de nijd zijn' zwadder spoog, 
Valsch in 't hart en boos in 't oog; 
's Naastens welvaart niet mogt lijden, 
Maar hem stout en driest beloog. 
Praat- en smaalzucht, nooit bedwongen, 
Die door ieders glazen ziet 
En met Argusoog bespiedt, 
Voedsel zoekt voor lange tongen, 
Heeft het dikwijls in den mond, 
Draagt het buurt en straten rond. 
Onvermoeide redenaren, 
Die, in koffijhuis en kroeg, 
Ons hun wijsheid openbaren, 

{==307==} {>>pagina-aanduiding<<}

Alles anders zouden klaren, 
Zoo men hunnen raad slechts vroeg; 
Salomo's, die elk beschamen, 
Vitten op het landsbestuur, 
Allen sluiten als met Amen 
Hunne orakels op den duur: 
Vrienden! ja, zij zitten zamen, 
En zij warmen zich bij 't vuur. 
 
Maar, ik mag het niet verhelen, 
'k Zag er ook in elken stand, 
In de steden en op 't land, 
Velen met de dopjes spelen, 
Stoken van eens anders brand; 
Onverlaten, die zich warmden 
Aan het vuur van weeuw en wees, 
Om hun koû zich niet erbarmden, 
Schoon de nood ten toppunt rees; 
Schaamteloozen, voortgedrongen 
Op het kussen, aan de lâ; 
Villers zonder wederga; 
Volksberoerders, gladde tongen; 
Visschers in den troeblen vloed, 
Die, in elke bogt gewrongen, 
Sprokkelden voor Plutus' gloed; 
Zulken, eer- en pligtvergeten, 
Deert het spreukje van ons land; 
Zulken klinkt het in 't geweten 
Vaak terug met smart en schand': 
‘'k Heb te digt bij 't vuur gezeten, 
En gestookt van 's naastens brand.’ 
 
Dan, waartoe dat ernstig preken 
In mijn' ligtgestemden zang? 
Is 't ons allen niet gebleken, 
Dat in iedren stand en rang 
Geen beoefenaars ontbreken 
Van het ultra-zelfbelang? 
Zij het niet zoo zwaar en boos, 
Menig toont de les zich waardig, 
Volgt haar ijvrig en altoos: 
‘Handel nimmer te regtvaardig, 
Nimmer ook te goddeloos.’ 
Slaat gij in 't gewone leven 
Slechts den blik aandachtig rond, 
O hoe menig' ziet ge er streven, 
Die er nimmer kwaad in vond, 
Dat hij op zijn voordeel mikte, 
Dat hij zich bij 't vuur wat schikte 
En de warmste plaats verkoor: 
Veel zal hij zich niet vermeten; 
't Moet de schaar-oog van 't geweten, 

{==308==} {>>pagina-aanduiding<<}

Schoon ook soms wat moeilijk, door. 
Ja, hoe vele snijders-hellen, 
Hoe veel kromgetrokken ellen 
Telt de wereld niet, goê liên! 
Wat al krijt, dat dubbel teekent, 
Wat al sommen hoog berekend, 
Wat al uitgaaf onvoorzien! 
Allen werken, wroeten, woelen 
Even naarstig op den duur; 
Allen hebben één bedoelen; 
't Is: een goede plaats bij 't vuur. 
 
Zal ik 't spreukje doen gewagen 
Van d'onzaalgen tweedragtsbrand, 
Die het lieve vaderland 
Weêr bedreigt met smart en plagen? 
Neen! geen brandstof aangedragen, 
Die reeds groeit aan allen kant. 
Neêrland schijnt het reeds vergeten, 
Hoe 't eens, bij dat vuur gezeten, 
Niets dan ramp en onheil vond; 
Hoe 't zich, toen die twisthel gloeide, 
Deerlijk aan de vlammen schroeide, 
En zijn' eigen luister schond. 
Nederlanders! dooft dien gloed; 
Bluscht de twistvonk in 't gemoed; 
Jaagt de blazers uit uw woning; 
Schaart u om den dierbren Vorst, 
Die uw heil op 't harte torscht; 
Die, als Frankrijks beste Koning, 
Groote Hendrik, stond hun lot 
In zijn handen, allen armen 
Schonk een vuur om zich te warmen, 
En op 't vuur een' goeden pot. 
 
Trekken wij er, tot besluit, 
Vrienden! nog deez' leering uit: 
Elke neiging heeft haar palen, 
Alles heeft zijn grens en maat; 
Laat dan nimmer de eigenbaat 
Ons van 't regte spoor doen dwalen. 
Eerlijk en opregt van zin 
Zij ons streven naar gewin; 
En, mag onze schoorsteen rooken, 
Schikken wij, uit menschenmin, 
Dan ook hem een plaatsjen in, 
Die geen brand heeft om te stoken. 
Wèl hem, die zich dus erbarmt! 
Wat het lot hem hier moog' geven, 
Eens, aan d' eindpaal van dit leven, 
Heeft hij zich het best gewarmd. 
 
van der poort. 
Zevenhuizen, 
Maart, 1830. 



{==309==} {>>pagina-aanduiding<<}

Mengelwerk.

Vergelijking van cesar en maurits.

(Door den Schrijver der Vergelijking tusschen hannibal en marlborough.)

Indien oorlogsroem alleen genoegzaam ware, om onder de grootsten en besten hunner tijdgenooten de eerste plaats te bekleeden, weinigen zekerlijk zouden daarop grootere aanspraak kunnen maken, dan de wereldvermaarde julius cesar bij de Romeinen, gelijk de bevestiger van de Republiek der Vereenigde Nederlanden, Prins maurits, op het einde der zestiende en in het begin der zeventiende Eeuw. Hoe weinig punten van overeenkomst dezelven ook in den eersten opslag schijnen te hebben; hoe groot ook het verschil in sommige opzigten zij, is nogtans de gelijkvormigheid van beiden in andere opzigten weder grooter, dan die b.v. plutarchus tusschen cimon en lucullus, tusschen pyrrhus en marius, eumenes en sertorius, of demetrius en antonius heeft meenen te vinden.
Het grootste verschil bestaat in de omstandigheden, waarin zich beiden door afkomst en geboorte bevonden. Cesar, hoewel uit een oud en patricisch geslacht der toen reeds wereldbeheerschende Republiek Rome geboren, had echter hoegenaamd geene uitzigten op de heerschappij over dien Staat. Maurits, de Zoon van den grondlegger van het nog zwakke Gemeenebest der Vereenigde Nederlanden, hetwelk Frankrijk en Engeland zich niet eens verwaardigden met hun Rijk te vereenigen, - maurits had aanspraak op de Souvereiniteit, die aan zijn' Vader reeds was opgedragen: alleen de inhuldiging ontbrak nog aan deszelfs verheffing tot Graaf van Holland en Zeeland. Hoogstwaarschijnlijk zou maurits, indien hij niet eerst zeventien jaren bereikt had, en indien

{==310==} {>>pagina-aanduiding<<}
men hem in 1584 gekend had gelijk in 1591, zijn' Vader in deszelfs hooge waardigheid opgevolgd zijn. Thans mogt hij met eenig regt aan de Staten herinneren, ‘hoeverre zij met zijn' overleden' Heer Vader reeds gekomen waren,’ zonder nogtans, in de toenmalige benarde omstandigheden van den Staat, die een' beproefden arm niet alleen, maar ook krachtige hulp in geld en manschap vereischte, aanspraak te kunnen maken op het oppergebied.
In het gebruik, hetwelk cesar en maurits van hunne ongemeene talenten en bekwaamheden en van de omstandigheden maakten, is, althans in de eerste jaren, het voordeel geheel op de zijde van maurits.
Cesar koos, in de toenmalige hagchelijke gesteldheid van Rome, welks diep verbasterde burgers, na den val van Karthago, zich slechts door onderlinge vernieling van de plundering der Aarde verpoosden, de partij van het Volk. Doch men verbeelde zich niet, dat dit nog de deugdzame Plebejers der oude Republiek waren, die zich op hunne trotsche en onmenschelijke verdrukkers, de Kaste der Patriciërs, niet anders wreekten, dan door de stad te ontwijken, opdat die tirannen zien mogten, hoe zij die, alleen met hunne kliënten, verdedigen konden. Neen; het was thans veelal een zamenraapsel van nietswaardigen, vrijgelatenen of slaven, - gemeen, uit alle hoeken van Italië opgestommeld, om slechts, tegen uitdeeling van brood en geld, de heerschzucht van enkele woelgeesten, een' marius, een' cinna, een' saturninus of sulpicius, ten dienste te staan. Deze partij nu omhelsde ook cesar tegen den Raad; en sommigen willen zelfs, dat hij niet vrij is geweest van de zamenzwering van catilina tegen de geheele Romeinsche staatsregeling. Hoe het zij, door zijne bekwaamheden, ongemeene mildheid, en de vriendschap van den alvermogenden pompejus, die hij wist te verwerven, weldra tot Pretor en Consul verheven, deed hij zich een groot tooneel van krijgsbedrijven aanwijzen, door de opdragt der Provincie van Gallië, die hij weldra, door de

{==311==} {>>pagina-aanduiding<<}
verovering van het geheele tegenwoordige Frankrijk ten Noorden der Cevennes, verdubbelde, en daarbij nog den Romeinschen naam en wapenen het eerst in Britannië en Duitschland deed kennen. Dit alles waren schitterende oorlogsfeiten; maar zij kwamen het menschdom op anderhalf millioen levens te staan, en vermeerderden noch het geluk, noch de veiligheid, noch de rust des Romeinschen Staats, die steeds dieper in den poel des verderfs zonk, naar mate hij zich naar buiten uitbreidde.
Maurits, daarentegen, plaatste zich, na des onwaardigen leicester's vertrek, die hem vreesde en gaarne zou opgeligt hebben, terstond aan het hoofd van den Staat, waar hij, op raad van den edelen oldenbarneveldt, den vriend zijns Vaders en den leidsman zijner jeugd, terstond zijn werk maakte, om de binnenlandsche onlusten te dempen, de muitende krijgslieden, vooral den deugniet sonoi, tot orde te brengen, en daarop den hagchelijken strijd ondernam tegen den grootsten Veldheer van zijnen tijd, tegen alexander van parma, die Antwerpen pas door een wereldberoemd beleg had bedwongen, hetwelk hem met zijnen Macedonischen naamgenoot had doen vergelijken. Hoezeer nu maurits door de omstandigheden - den burgeroorlog in Frankrijk en de afwending van hendrik den IV - werd ondersteund, zoo was toch de spoed voorbeeldig, waarmede hij zich binnen vier of vijf veldtogten van alle de bolwerken van den Staat aan de zuiden oostzijde, die parma in veel langeren tijd, en dan nog gedeeltelijk door verraad, had bemagtigd, door open en eerlijk krijgsgeweld meester maakte, en in het beleg van Geertruidenberg het grootste beleid en de uitstekendste krijgsbekwaamheden ten toon spreidde. Zijne overwinningen bij Turnhout en Nieuwpoort deden hem ook als Legerhoofd in het open veld met het grootste voordeel kennen. Zekerlijk verschilde de toenmalige wijze van oorlogvoeren, en over 't geheel de veldtogten van maurits, verbazend van die van cesar; en men kan onmogelijk de verovering van twee of drie, somtijds van

{==312==} {>>pagina-aanduiding<<}
ééne vesting in eenen veldtogt met de inneming van geheele Provinciën, Geertruidenberg of Groningen met Gergovia en Alesia, noch den veldslag van Nieuwpoort met de reuzenslagen tegen de Duitschers, de Nerviërs of tegen vercingetorix gelijkstellen. Maar maurits heeft ook nimmer de overwinning gestolen, gelijk cesar die op de Usipeten en Tenkteren, die hij slechts door verraad en het breken van een' wapenstilstand overwon; iets, waarover te Rome zelve luide klagten werden aangeheven.
De talenten der beide mannen waren zeer groot, maar van verschillenden aard. De Romein was niet enkel krijgsman; hij was ook staatsman, en zou, volgens cicero's getuigenis, de grootste redenaar van zijnen tijd hebben kunnen worden, zoo hij zich daartoe bepaald had. Doch dit strookte niet met zijnen heerschzuchtigen aard. Hoe groot ook de kracht der rede te Rome was, zij was het steeds veel minder dan te Athene; een Veldheer moest daar altijd over het lot van den Staat beschikken. Nu was cesar echter alles te gelijk; redenaar, kenner van Romes staatsbelangen, menschenkenner in een' hoogen graad; hij bezat de kunst om harten te winnen en in leven en dood aan zich te verbinden, vooral de harten zijner krijgslieden; muitende soldaten bedwong hij in het hevigste hunner woede met één woord, door hen ‘burgers’ in plaats van ‘makkers’ te noemen. Zijne veldtogten heeft hij onnavolgbaar beschreven, en daardoor aan zijn' eigen' krijgsroem een onvergankelijk gedenkstuk opgerigt. In wijsbegeerte en letterkunde was hij gansch niet onervaren. Zijnen grooten vijand cato kon hij zoo goed met de pen als met het staal bestrijden, en hij wist de verdiensten der Romeinsche blijspeldichters zeer goed te onderscheiden. Dat de Grieksche taal hem zeer gemeenzaam was, kan men eenen Romein der Eeuwe van cicero niet als verdienste toerekenen.
Maurits was geen letterkundige; dit vak van menschelijke oefening bleef hem volkomen vreemd: maar een' anderen tak van kennis beoefende hij met de grootste vlijt

{==313==} {>>pagina-aanduiding<<}
en het uitstekendst geluk. De tot groot nadeel der letteren en wetenschappen al te vroeg overledene Hoogleeraar van cappelle heeft, in eene zijner uitmuntende Verhandelingen, opzettelijk de verdiensten van Prins maurits te dezen aanzien in het licht gesteld. Het blijkt daaruit, dat er bijna geen vak der wiskundige kennis bestaat, waarin maurits geheel onervaren was, en dat hij zelfs het boekhouden wilde leeren kennen; maar dat hij vooral die kundigheden, welke den krijgsman onmisbaar zijn, met geestdrift beoefende. Vandaar dan ook, dat hij, in het theoretische gedeelte der krijgskunst, onder de nieuwere Veldheeren nog zijns gelijken niet had gehad; dat hij, wat de praktijk betreft, nog als jongeling, grijsaards in dat vak beschaamde, en vooral in de legerschikking, zoo wèl in het vlakke veld, als bijzonder voor eene belegerde stad, uitmuntte. Zijne kunde en bekwaamheden dus, hoewel veel minder uitgebreid en minder bevallig dan die van cesar, maakten meer een geheel uit, en hij beantwoordde daardoor meer aan het doel van zijn leven en aan zijne bestemming.
Wat de zedelijkheid aangaat, staat maurits verre boven cesar. Het is waar, dat hij niet rein was in dit opzigt; hij verbond zich niet in het huwelijk, en teelde verscheidene onechte kinderen met de Freule van mechelen; doch, daar zijne genegenheid zich op haar gevestigd had, en een onoverkomelijk beletsel (hare belijdenis van het Roomsche geloof) zich tegen een huwelijk verzette, zoo is hij veel meer te verontschuldigen, dan gehuwde Vorsten, die bastaarden achterlaten. Cesar, daarentegen, (onze pen weigert bijna, het ter neder te zetten) - cesar heette de man van alle vrouwen, en de vrouw van alle mannen! Op dit punt is hij niet te verontschuldigen, en zelfs zijne grootste bewonderaars moeten hier eenen sluijer over zijne daden werpen. Ook de vriendschap met een der verachtelijkste wezens, met marcus antonius, verhoogt zijne schande.
Tot hiertoe hebben wij beide mannen in het eerste ge-
{==314==} {>>pagina-aanduiding<<}
deelte van hun leven beschouwd. Het tweede was voor beiden minder vereerend. Zij stonden naar hooger gezag over hun Vaderland, dan zij tot nu toe hadden bezeten. Het oordeel der wereld was wel in hunnen, gelijk tot op onzen tijd, verdeeld over cesar en maurits, als partijhoofden; maar over het algemeen is dat oordeel toch minder gunstig voor beiden. Heerschzucht, die de erkende grondwetten van den Staat schond, in beide bevelhebbers, dreef hen tot stappen, die den geheelen Staat tot op de grondvesten deden schudden, en de eerlijkste liefhebbers des Vaderlands sneven of vlugten. Te Rome stond cato pal voor de regten des Vaderlands; in Holland oldenbarneveldt, en deze had een' anderen cicero, moediger en standvastiger dan de Romeinsche, ter zijde: huig de groot nam de vlugt niet, als tullius; hij noch zijne doorluchtige Gade wilden zelfs om genade verzoeken, toen het lot hen aan maurits in handen gaf.
Tegen zulke tegenstanders (de Aristokratische partij in den Staat) bedienden zich cesar en maurits van gelijksoortige middelen, - van den invloed des Volks. Cesar wist hetzelve door geschenken en spelen, maurits door een magtiger beweegrad, door gewaanden ijver voor zuivere Godsdienst, te winnen. Toen cesar hoorde, dat de Volkstribunen (waaronder de nietswaardige antonius) door een' onvoorzigtigen stap van den Raad uit Rome verdreven waren, scheen magtige ijver voor de regten der Plebejers en der Tribunen hem te bezielen, en hij bediende zich daarvan, om de grenzen van zijn gebied te overschrijden, en den Rubicon over te trekken. Aan maurits waren de twisten over de genade en voorbeschikking vrij onverschillig, en hij wist er zeer weinig van; maar het was hem niet onverschillig, toen hij hoorde, dat de Contraremonstranten de groote meerderheid uitmaakten en oldenbarneveldt tegen zich hadden, voor dezen kerken te eischen, en dus, ook door openbaren overgang tot de Kloosterkerk, die zij inhadden, die meerderheid voor zijne belangen te winnen.

{==315==} {>>pagina-aanduiding<<}

Men moet echter erkennen, dat beiden getergd waren: cesar, door den harden eisch, dat hij zijn geheele leger moest afdanken, terwijl pompejus het zijne behouden mogt; maurits, door de oprigting der Waardgelders in de Steden, die tegen de door hem aangevoerde krijgsmagt van den Staat schenen aangeworven te zijn. Doch, in plaats van zich door wettige middelen te verdedigen, werden zij aanvallers. In zoo verre komen zij overeen; maar in de uitvoering van hun plan verschilden zij hemelsbreed in twee voorname opzigten, - in de overwinning der moeijelijkheden, en in hun gedrag jegens de overwonnenen.
1) Niets kan verschillender zijn, dan een held, die achtereenvolgens Italië als een bergvloed doorstroomt; zich dan eensklaps westwaarts wendt, om de plaatsbekleeders van pompejus ter loops in Spanje gevangen te nemen; Marseille doet bukken; naar Griekenland oversteekt; dáár, na eene lange worsteling, op den Veldheer, die in drie werelddeelen en op de tusschenbeiden gelegene zeeën overwinningen had behaald, eindelijk de zege bevecht; tegen pharnaces optrekt, hem ziet en overwint; in Alexandrië, met levensgevaar en ten koste der onwaardeerbare Bibliotheek, de Stad en - kleopatra wint; in Afrika voet aan land zet, en dáár alles doet bukken, alleen het onwinbaar gemoed van cato niet; en dan eindelijk in Spanje meer voor zijn leven, dan voor de overwinning, tegen de Zonen van pompejus vecht; - niets, zeg ik, kan verschillender zijn, dan zulk een held en de man, die door één magtwoord op de Neude te Utrecht de Waardgelders doet uiteengaan, en daarmede al de magt van Hollands Staten verlamt; die, toen deze zich naar zijnen wil vlijen, zijne zegepraal alleen daardoor voltooijen kan, dat hij een' magteloozen grijsaard en twee andere door geene lijfwachten omstuwde tolken der vrijheid in het heiligdom zelve der wetten in hechtenis neemt, en eindelijk met weinig of geen tegenstand, dan de taal der waarheid, die hij uit den mond van cornelis pietersz. hooft moest aanhooren, de vertegenwoordiging van Holland vervalscht, door, op

{==316==} {>>pagina-aanduiding<<}
eene gewapende reis door hetzelve, de wettige Regenten van dat gewest van - en zijne aanhangers op het kussen te dringen, gelijk hij reeds te voren in Gelderland had gedaan. Zulk eene gemakkelijke zege zou den Zoon van willem den I eerst dan waardig geweest zijn, wanneer zij met eene algemeene bevrediging en verzoening der partijen geëindigd ware. Maar integendeel - doch dit behoort tot de volgende hoofdbijzonderheid.
2) Cesar's grootste eerekrans, grooter dan die zijn hoofd aan de Sambre, aan de Saône, te Gergovia, te Alesia en te Pharsalus met bloedige lauweren tooide, was zijne goedertierenheid jegens de vijanden, op welke hij gezegepraald had. Zelss op het moordveld van Pharsalus gebood hij het sparen van burgerbloed, en vooraf zoo wel als naderhand werd niemand, dan gewapende vijanden, door hem om 't leven gebragt. Cicero, zijnen lateren moordenaar brutus, marcellus, tubero, ligarius, en hoe vele anderen nog! schonk hij niet alleen leven en vrijheid, maar liet hun ook nog eereposten en bezittingen behouden, ja sommigen schonk hij nieuwe daarbij. Het was zijne grootste spijt, dat cato zich door zelfmoord aan dien edelen wedstrijd tusschen vaderlandsliefde en edelmoedigheid had onttrokken.
En wat deed maurits? (o, Vergeet het, zoo mogelijk, volgende Eeuwen!) Hij liet zijn' ouden weldoener, den vriend zijns Vaders, den Vader der Republiek, door eene Commissie van Regters, wier vonnis men vooraf kon weten, het zeventigjarige hoofd aan het zwaard des beuls toewijzen! Hij wist dit vonnis, en hij keurde het goed; want hij kon genade schenken, en - hij wilde het neit. (Dat hij den gruwel aanschouwd heeft, gelijk nog onlangs, volgens aanteekeningen van oldenbarneveldt's dienaar, op nieuw is beweerd, willen wij, ter eere van den overwinnaar bij Nieuwpoort, liefst niet gelooven.) De groot, de eeuwige eer van Nederland, den braven hogerbeets liet hij tot eeuwige gevangenis verwijzen. De Spaansche Nederlanden wer-
{==317==} {>>pagina-aanduiding<<}
den vervuld met de edelste ballingen. Het was hier geen wraakgierige labienus alleen, die, vergiffenis weigerende, tot Romes erfvljanden, de Parthers, de toevlugt nam; het was de bloem des Vaderlands, die alle medewerking met den Spaanschen vijand stellig weigerde, en, liever dan zich hieraan bloot te stellen, nog verder weg de wijk naar Frankrijk nam. Aan het vervolgen der vrienden van oldenbarneveldt kwam toen, gedurende het leven van maurits, geen einde; en zelfs de beide Zonen van den Advocaat, die de Prins toch beloofd had te zullen gunstig zijn, wanneer zij zich wèl gedroegen, werden, zonder aanleiding, van hunne ambten - zij waren het reeds van huns Vaders bezittingen - beroofd. Welk eene vreeselijke wraak na de gemakkelijkste zegepraal! Hoe afstekend bij cesar!
Eindelijk had het lot onzer beide helden ook die overeenkomst, dat er door de leden der overwonnene partij eene zamenzwering tegen hun leven gesmeed werd. Cesar was daarvan het slagtoffer. De man, dien hij, na hem te Pharsalus overwonnen te hebben, het meest beweldadigd had, stond aan het hoofd dier onderneming. Toen de groote man hem onder zijne moordenaars zag, riep hij uit: Ook gij, mijn kind! bedekte zijn hoofd, en verdedigde zich niet langer. Deze zamenzwering was dus eensdeels het gevolg zijner goedheid, die heimelijke vijanden met edel zelfvertrouwen gespaard had; doch, aan den anderen kant, gaf de onvoorzigtigheid, waarmede cesar zich buitensporige eerbewijzingen liet aanleunen en naar den koninklijken titel dong, (de magt had hij reeds) aanleiding, dat de Patriciërs, jaloers op hun gezag, dit plan zochten te verijdelen. - Maurits was voorzigtiger. Hij zocht geenen hoogeren titel in den Staat, maar was tevreden met zijnen mededinger in gezag uit den weg te hebben geruimd. Aan den anderen kant kan men niet zeggen, dat overgroote goedheid de zamenzwering tegen hem heeft gevoed of aangemoedigd. Het waren de slecht behandelde Zonen van oldenbarneveldt, en eenige Remonstranten, wien geen

{==318==} {>>pagina-aanduiding<<}
beter lot was te beurt gevallen, die het schelmstuk ondernamen, hetwelk door de eerlijkheid van eenige aangenomene deelnemers dier zelfde gezindte aan den dag kwam. Maurits redde zijn leven; maar ook nu was hij niet edelmoedig. Aan reinier van groeneveld, den jongsten en genoegzaam onschuldigen Zoon des Advocaats, die alleen uit overmaat van broederliefde gezondigd had, schonk hij geene genade, in weerwil van de smeekbede zijner eerwaardige Moeder en teederminnende Gade. Maurits was dus, op het punt van vergeven en vergeten ten aanzien zijner staatkundige tegenstrevers, een man van zeer gewonen - en misschien beneden den gewonen - stempel. Cesar was daaromtrent een der verhevenste stervelingen, wien men slechts al te groote toegeeflijkheid aan de vermaken van het door hem begunstigde volk - door het vernederen van raadsheeren tot tooneelspelers - kan verwijten.
Trekken wij nu alles bijeen, zoo moeten wij maurits, in zijne oorlogen tegen den buitenlandschen vijand, en door de bedoeling, en door de heerlijke uitkomst, de voorkeur toekennen. Het was een verheven schouwspel, onder zijn beleid eenen Staat van slechts twee millioenen menschen tegen Spanjes reuzenmagt met geluk te zien worstelen, en tevens dien Staat door veroveringen te zien uitzetten; terwijl men slechts ééne Stad van belang, Ostende, na een beleg van drie jaren, verloor, en terwijl ook ter zee, onder 's Prinsen opperbeleid, Vorsten en Koningen, uit landen, die in cesar's tijd onbekend waren, den naam van Holland en maurits leerden kennen en bewonderen, een Gezant uit Achem in 's Prinsen leger voor Grave verscheen, de Molukken hem leerden eerbiedigen, en een veroveraar op Ceylon zijne beeldtenis in de zaal plaatste, waar hij aan vreemde Gezanten gehoor gaf. Eindelijk bekroonde het roemrijke twaalfjarige Bestand dezen staat van zaken, en het Gemeenebest werd zelfs door Spanje erkend.
Deze vestiging van eenen jongen, bloeijenden Staat, op vrijheid in Godsdienst en burgerstaat gegrond, hoe hoog

{==319==} {>>pagina-aanduiding<<}
staat zij niet boven de onderdrukking der vrije Gallische, Germaansche en Britannische volken! Maar, aan den anderen kant, staat de Romein, in zeldzame trekken van moed en tegenwoordigheid van geest, boven den Nederlander; b.v. toen hij de zeeroovers, die hem gevangen hadden, zonder hen eenigzins te ontzien, wist in ontzag te houden, en naderhand in een rank bootje de zee overstak, met de bekende woorden tot den schipper: Vrees niets; gij hebt cesar en zijn geluk aan boord! - toen hij te Pharsalus de jonge, kokette raadsheeren in de geparfumeerde gezigtjes beval te steken, en dus de zege behaalde; - toen hij, in Afrika bij de landing op den grond vallende, 't geen men voor een slecht voorteeken hield, uitriep: Ik kus u, Moeder Aarde! mijne Aarde! - In alle dergelijke trekken was maurits, die meer een man van nadenkend dan van oogenblikkelijk Genie was, (indien het vrijsta die onderscheiding te maken) een vreemdeling. En wanneer men beiden als partijhoofden, als aanvoerders in een' burgertwist aanmerkt, zoo was maurits daaromtrent en minder groot, als Veldheer en Staatsman, en zwakker in het gebruik zijner middelen, (hij moest ijver voor regtzinnigheid veinzen, waarom hij zich te voren nimmer bekommerd had) en vooral onedeler in zijne wraak. Het hofschavot in 's Gravenhage en Loevestein zijn twee vlekken in zijn bestuur, zoo als cesar die nimmer gekend heeft. Misschien zou deze voor zichzelven voorzigtiger gedaan hebben, het spoor van sylla te drukken; maar dan ware hij ook slechts een man geweest, die, in
spijt zijner overwinningen, door alle Eeuwen verfoeid wordt. Cesar versmaadde het bestuur en het leven tot zulk eenen prijs. Mogt maurits het ook gedaan, en, door de verzoening met oldenbarneveldt en de Staatspartij, de proef op hunne dankbaarheid hebben genomen! Thans achtte hij zich niet veilig, dan door verandering van Regering en door buitengewone Regtbanken; en dit juist bragt zijn leven in het dringendst gevaar, verlamde zijnen arm door wroegingen, en verzwakte zijne oorlogskas door

{==320==} {>>pagina-aanduiding<<}
eene karigheid, waaraan oldenbarneveldt en zijne in het groot denkende vrienden nimmer gedacht hadden. Zoo was dan bij ondervinding de harde weg bevonden de regte toch niet te zijn! En dit is hij zelden. Het is waar, cesar is, ten gevolge van overmaat van vertrouwen, onder het staal des verraads gevallen; maar deze dood zelf maakt hem onsterfelijk: tegen zijn' brutus wilde hij zich niet verweren. Maar, wat zijne buitensporigheden aangaat, zijne schandelijke middelen om het volk en de invloed hebbenden om te koopen, daaromtrent staat cesar bij maurits verre achter. Wij zouden, in één woord, kunnen zeggen, dat de eerste meer deugden en ondeugden, en de tweede beide in eene mindere mate, en meer hechte, gelijk de eerstgenoemde meer schitterende, bekwaamheden gehad heeft.

Rorte levensberigten der heeren De Polignac, De Courvoisier en De Bourmont, Leden van het tegenwoordig in Frankrijk bestaande Ministerie.

De Polignac.

Armand jules marie heraclius, Prins de polignac, Voorzitter van den Raad van Ministers en Minister van Buitenlandsche Zaken, werd in 1771 geboren. Hij stamt af van een oud adellijk geslacht. Zijn vader had in de Ukraine een groot domeingoed, hetwelk hem door Keizerin katharina II geschonken was. Vóór de omwenteling was de polignac Officier bij een Huzarenregement. Hij week uit, begaf zich naar Italië, waar hij in den echt trad met de dochter eens Nederlandschen Barons, en vereenigde zich eindelijk met het leger van condé. Hij streed tegen Frankrijk aan het hoofd van zijn regement; doch toen dit, met het leger van condé, ontbonden werd, begaf hij zich naar Engeland bij den Graaf d'artois, (tegenwoordige Koning van Frank-
{==321==} {>>pagina-aanduiding<<}
rijk) die hem zijne vriendschap en zijn geheel vertrouwen schonk, zoodat een bijna broederlijke band hen aan elkander hechtte. De polignac verliet, in 1804, Engeland. Zijn oogmerk was, de bourbons weêr op den troon te helpen. Parijs koos hij tot woonplaats. Al spoedig schaarden zich george cadoudal, pichegru en anderen om hem. De vruchtelooze pogingen der Koningsgezinden zijn genoeg bekend. Zij trachtten den Eersten Consul in handen te krijgen en hem te vervoeren. Het complot der zaamgezworenen werd nog bij tijds ontdekt, en de polignac ter dood veroordeeld. Op de dringende beden zijner gemalin, waarbij Keizerin josephine de hare voegde, schonk napoleon hem het leven. Hij moest, tot er een verdrag gesloten was, gevangen blijven, en daarna eene ballingschap ondergaan. Na eene vierjarige
gevangenschap te Ham, en eene andere, bijna even zoo lang, in den Tempel en te Vincennes, kreeg hij verlof, in het huis te gaan wonen, waar zich zijn broeder bevond. Hij maakte daar kennis met den Generaal mallet; maar er is geen schijn om te gelooven, dat hij deel genomen hebbe aan diens zamenzwering van het jaar 1812, want men liet hem volkomen met rust. In het begin van 1814 verdween de polignac uit Parijs, en begaf zich naar den Graaf d'artois, te Vesoul, in het departement der Opper-Saône. Spoedig daarna keerde hij, met uitgebreide volmagten, naar de hoofdstad terug, alwaar hij met zijne broeders de witte vaan plantte. In 1815 werd de polignac door het departement, waar zijne voorouders geheerscht hadden, als Afgevaardigde verkozen. Hij sprak en stemde, als aanhanger van het leenstelsel, met de meerderheid. In 1816 zat hij in den krijgsraad, die den Graaf lallemand veroordeelde. Na den dood van zijnen vader werd de polignac, in 1817, Pair, en nam plaats naast zijnen broeder. Door chateaubriand's terugroeping werd hij, in 1823, Gezant te Londen. Sedert heeft hij steeds in groote gunst bij het Hof gestaan, en onophoudelijk

{==322==} {>>pagina-aanduiding<<}
getracht, in den Raad van Ministers zitting te mogen nemen, waartoe hij ook verscheidene reizen van Londen naar Parijs gedaan heeft. Eindelijk bereikte hij zijn doel, en vormde een Ministerie, dat nu zijnen naam draagt, nadat hij zelf eerst tot Minister van Buitenlandsche Zaken was benoemd geworden.

De Courvoisier.

Jean joseph antoine de courvoisier, Minister van Justitie en groot Zegelbewaarder, geboren in 1770, is de zoon eens Advocaats bij het Parlement te Besançon. Hij week insgelijks met zijnen vader uit, en diende in het leger van condé, waar hij met het kruis van den H. Lodewijk omhangen werd. Hij keerde-eerst na de herstelling van het Huis der bourbons naar Frankrijk terug. In 1816 werd hij tot Advocaat-Generaal bij het Koninklijk Geregtshof bevorderd, en spoedig daarna tot Afgevaardigde van het departement der Doubs verkozen. In deze betrekking gedroeg hij zich, gedurende de zittingen van 1816, 1817 en 1818, als een ijverig voorstander en verdediger van het Ministerie. In 1819 en 1820 waren zijne gevoelens onafhankelijk en liberaal. Niet zonder bekwaamheid verdedigde hij de regten en vrijheden des lands, en verhief zich tegen de vooroordeelen en den trots der uitgewekenen. Ondertusschen was zijn gedrag zoo omzigtig, dat hij zich noch met de regterzijde, noch met het centrum vereenigde. Na dien tijd was hij een ijverig aanhanger der Congregatie, en men hoorde bijna niet meer van hem spreken. Niet zonder verbazing heeft men de courvoisier als Minister van Justitie en als lid van het Ministerie de polignac zien optreden.

De Bourmont.

Louis august victor de gaisne, Graaf de bourmont, Minister van Oorlog, werd, in

{==323==} {>>pagina-aanduiding<<}
1773, op het slot Bourmont, nabij Angers, geboren. Toen de behoefte naar verbetering de crisis van 1789 veroorzaakte, was de bourmont Officier bij de Fransche Garde; doch toen dit corps de volkspartij koos, begaf hij zich naar Koblentz. Hij werd Adjudant van den Prins de condé, die hem, in 1790, eene geheime zending opdroeg, welke ten doel had, eenen opstand te Nantes te bewerken. Drie jaren later verliet hij nogmaals de oevers van den Rijn, en begaf zich naar de boorden der Loire. Scepeaux verhief hem tot Generaal-Majoor in zijn leger. Hij was lid van den Raad, die de oproerige bewegingen in Maine bestuurde. In December 1793 werd hij naar de Engelschen en de bourbons gezonden, om onderstand te verzoeken. Hij verkreeg het kruis van Lodewijk, met hetwelk hij door den Graaf d'artois begiftigd werd. Van 1794 tot 1796 diende de bourmont nu eens in de Vendée, dan weder in het leger van condé. Toen hoche de rust in Bretagne (1795) weder hersteld had, begaf hij zich andermaal naar dat land. Bij de uitbarsting des opstands van 1799 in de Vendée trad de bourmont weder te voorschijn, en nam krachtdadig deel aan denzelven. Met 1200 of 1500 Chouans overviel hij de stad Mans, en hield dezelve drie dagen lang belegerd. Het voorbeeld van la prevalaye navolgende, staakte hij zijne verrigtingen, en wilde george cadoudal ook overreden zulks te doen. Deze weigerde evenwel, en overlaadde den Generaal de bourmont met bittere smaadredenen. De laatste kwam in
1800 naar Parijs, waar hij zich aan de familie becdelièvre verbond, wier hoofd eerste Voorzitter bij het Parlement, te Besançon, geweest was. In 1801 overrompelde cadoudal een' postwagen, vond den zwager van de bourmont in denzelven, en liet dezen oogenblikkelijk doodschieten. Gedurende het Consulaat leende bourmont aan de bevrediging der Vendée de behulpzame hand. Napoleon raadpleegde hem dikwerf, en schepte zelfs een' zeker behagen in hem. Desniettegenstaande werd hij door

{==324==} {>>pagina-aanduiding<<}
fouché, die hem voor een geheim afgezant der bourbons hield, naauwlettend gadegeslagen. Bij de uitbarsting der helsche machine werden de Jakobijnen door de bourmont als de bewerkers beschuldigd: maar fouché beweerde, dat deze onderneming van de Koningsgezinden afkomstig was, en de bourmont werd in den Tempel gebragt, waar hij tot in 1803 zijne dagen sleet. In dat jaar, namelijk, werd hij in de vesting Dyon, en spoedig daarna in die van Besançon opgesloten, uit welke laatste hij in 1805 ontsnapte en naar Portugal vlugtte. Zijne goederen werden echter, niettegenstaande zijn gedrag, niet verbeurd verklaard. Het is onbekend, waarom hij zich niet naar de Vorsten van het Huis van bourbon begeven hebbe. Hoe dit ook zij, in 1810 bevond hij zich nog te Lissabon, waar hij zich onder de driekleurige vlag plaatste, en den Maarschalk junot naar Frankrijk begeleidde. De Prefect van het departement der Neder-Loire deed hem, wel is waar, in hechtenis nemen; maar hij wist spoedig napoleon's toegenegenheid te herwinnen, en bekwam zijne vrijheid (Fouché, zijne tegenpartij, bekleedde toen de waardigheid van Minister niet meer.) Met den rang van Overste - Adjudant werd hij naar Napels gezonden. Naderhand werd hij Generaal eener brigade, en later over eene afdeeling. In 1813 muntte hij bij Dresden uit, en betwistte in 1814 den Verbondenen het voortrukken bij Nogent-sur-Seine. Na de herstelling der bourbons werd hij aan het Hof zeer heusch bejegend. Hij was in 1815 Commandant van de 6de militaire divisie, en kreeg in Maart bevel, om onder
ney het voortrukken van buonaparte, uit Elba, te beletten. Het is bekend, dat hij het voorbeeld van dien Maarschalk volgde, en zich aan de zijde van napoleon schaarde, in plaats van hem te bestrijden. Eenige dagen daarna deed hij aanzoek om het bevelhebberschap over eene afdeeling van het leger, dat op de noordelijke grenzen bijeenverzameld werd. Op de bijzondere aanbeveling van gérard labédoyère werd zijn verzoek hem ingewilligd. Hij begaf zich naar

{==325==} {>>pagina-aanduiding<<}
zijn corps, en liep in den nacht van 14 op 15 Junij, drie dagen vóór den slag bij Waterloo, over. Een middellijk gevolg van deze handeling was de terugkeer der bourbons in Frankrijk. De bourmont bevond zich in hun gevolg. In naam des Konings vermeesterde hij verscheidene sterke plaatsen op de grenzen, en bekwam spoedig daarop het opperbevel eener divisie der Garde te voet. Sedert is hij altijd - zeer natuurlijk! - den troon getrouw gebleven.




Tafereel van de schouwburgen te Londen.

(Door een' Engelschman.)

Bij de Engelschen, een schrander, rijk en verlicht volk, hetwelk zoo vele groote dichters en meesterstukken van letterkunde telt, is het tooneel thans in eenen treurigen staat van barbaarschheid. Terwijl deszelfs zeden, wetten en koophandel steeds vooruitgingen en in korten tijd grootelijks verbeterden, geraakte de tooneelkunst allengs meer en meer in verval. In den Engelschen schouwburg is het hedendaags zoo gesteld, dat een fatsoenlijk man er naauwelijks zijnen voet durft zetten. Alles, wat goede zeden kwetst, alles, wat tegen den goeden smaak strijdt, schijnt zich te vereenigen in plaatsen, die toegewijd zijn aan dramatische voorstellingen. De nieuwe tooneelstukken zijn of koud, of onnatuurlijk, of onbeduidend, dikwerf zeer onkiesch. Kortom, deze kunst, die in de dagen van sha kespeare, in eenen tijd van halve verlichting en van onvolkomene beschaving, bloeide, is thans, nu rijkdom en beschaving zoo algemeen zijn, in het diepst verval geraakt, ja in eenen betreurenswaardigen staat van laagheid en onzedelijkheid.
De vreemdeling, die te Londen aankomt en de schouwburgen meent te moeten bezoeken, staat telkens meer verbaasd, want alles, wat hij ontdekt, is van dien aard, dat het afkeer en tegenzin bij hem verwekt. De beide schouwburgen, Drury-Lane en Covent-Garden, staan in het midden van een zeer morsig gedeelte der stad, dat, uit hoofde der kronkelingen, eenen doolhof gelijkt, en door het uitschot der bevolking wordt bewoond. Men moet kleine, donkere straatjes doorkruisen, welker menigte zijstegen den wandelaar ligt doen

{==326==} {>>pagina-aanduiding<<}
verdwalen en den gaauwdieven tot schuilplaats strekken. In alle deze naauwe straatjes vindt gij niet één huis, dat aan deftige en achtingwaardige lieden behoort. De nachtelijke roover, de heler, de gemeene ligtekooi hebben deze onreine verblijven ingenomen. Kroegen van ééne verdieping dienen hun tot punten van vereeniging; der dieven taal klinkt u daar in de ooren. Wanneer gij in dit oord verdwaald geraakt, herinnert u alles, wat uwe zinnen aandoet, de gevaarlijke plaats, waar gij u hebt begeven; het slijk is hoog opgehoopt op de straten - achter de roode gordijnen dier slechte herbergen ontwaart gij groepen van booswichten, mannen en vrouwen, die zich tot ondernemingen tegen den volgenden nacht gereed maken. De Policie, wier bureau daar in de nabijheid wordt gevonden, is er niet onkundig van; maar de wacht, die dezelve rondom de schouwburgen houdt, dient alleen, om dit kwaad binnen engeren kring te beperken, zonder het te vernietigen. Bij hen, die voor de algemeene veiligheid behooren te waken, heeft eene, zoo het schijnt, onvermijdelijke en gevaarlijke oogluiking plaats ten opzigte der gaauwdieven, welke zij moesten bedwingen of straffen. Daar nu beide deze benden - de dienaren der Policie en de roovers - te gelijk vijanden en bondgenooten, in derzelver bestaan over en weder steun en eene bron van winst, straffeloosheid en wederkeerige voordeelen vinden, hebben er bij de gevechten, welke de Policie levert of voorgeeft te leveren tegen de dieven, omkoopingen, overeenkomsten en schikkingen plaats, die tot voordeel van beide partijen uitloopen, en de heillooze bron van zedeloosheid en rooverij doen voortduren.
Zoodanig zijn de toegangen tot de schouwburgen. Slecht volk, dat aan diefstal en schandelijke leefwijze overgegeven is, omringt dezelven te Londen. Ook dieven van minderen rang, die nog in hunne leerjaren zijn, en zakkenrollers, nog weinig bedreven in het handwerk, verzamelen daar in menigte. Vermengd onder de dienaren der Policie, dringen zij naar den ingang, en oefenen voor de plaatsen, waar men de loodjes uitgeeft, hun bedrijf, dat hun echter geene groote winsten oplevert. Eenige horlogies en zakdoeken zijn gewoonlijk de buit, dien zij maken. Zal ik trachten af te schilderen die ellendelingen, welke, behangen met gemaakte lompen en bedekt met kunstig vervaardigde wonden, gestolene of zelfs door hebzuchtige en barbaarsche ouders verkochte kin-
{==327==} {>>pagina-aanduiding<<}
deren op hare armen houdende, u een walgelijk gezigt veroorzaken en alle toegangen tot de schouwburgen bezetten? Zal ik spreken van die jammerlijke schepsels, welke, nog eer zij huwbaar zijn, voor de deugd, voor de braafheid, voor den staat, voor de menschheid verloren zijn, terwijl de oudsten niet zelden naauwelijks zeventien en de jongsten somtijds twaalf jaren tellen, - treurige bewijzen van eene beschaving, die met reuzenschreden de ondeugd nadert, gelijk dezelve aan den anderen kant verbazende vorderingen maakt in kunstvlijt, magt en wetenschap? Evenwel kan men het kwaad, dat er in de nabijheid plaats heeft, geenszins als bewijs van de zedeloosheid des tooneels doen gelden. Maar de wijsgeer mag vragen, waarom de ondeugd en de ellende zamenvloeijen naar hetzelfde punt, waar de weelde en de betooveringen der kunst hare wonderen ten toon stellen en in al haren glans schitteren? - hoe het komt, dat het tooneel, hetwelk, om zoo te spreken, de sterkste uitdrukking van de hoogste beschaving zijn moet, tevens het middelpunt van alle afschuwelijkheden en de verzamelplaats van alle mogelijk bederf is?
Niet zonder gevaar dus nadert men den schouwburg; zoo namelijk het geschreeuw der dronkenschap, de heesche stemmen der lichtmisserij en ruwe losbandigheid, de onbekende spreekwijzen, die tot het woordenboek der gaauwdieven of tot dat der ongebondenheid behooren, - kortom, zoo alles, wat de ooren kwetst en walgelijk voor de zinnen is, ons niet noodzaakt, om terug te keeren. Met moeite dringt men door die menigte, welke er belang bij heeft, om verwarring te veroorzaken, ten einde onbemerkt te kunnen stelen. Komt men dan eindelijk binnen in het gebouw, daar volgt pracht op morsigheid, kwistige weelde op behoeftigheid; maar de ondeugd blijft heerschappij voeren.
Breede trappen, die de fraaiste paleizen van Europa niet zouden ontsieren, loopen naar eene zaal, welke op eene verbazend groote schaal is aangelegd en de rijkste sieraden heeft. Kostbaar marmer en verblindende pracht ziet gij aan alle kanten. Vestigt gij uwe oogen op de lieden, die u omringen, het zijn dezelfde personen, die u zoo even omgaven; zij mengen zich onder de bloem des adels, onder de vrouwen der groote wereld, en zijn tegenwoordig bij de tooneelspelen. Treedt gij de foyer binnen, door uitheemsche bloemen, schitterende lampenkroonen en fraaije standbeelden met

{==328==} {>>pagina-aanduiding<<}
even veel smaak als pracht versierd, gij staat verbaasd, u in het midden van even luidruchtig als losbandig gezelschap te bevinden. Vrouwen, die zich prijs geven, met uitgezochte kleeding en zeer rijk opgetooid, bij de onwelvoegelijkheid des tooisels, door de mode op de bals ingevoerd, de onbeschaamde losheid, welke haren staat kenmerkt, voegende, omringen u daar en vallen u lastig. Het ernstige en bezige volk, dat gij voor eenige uren hebt verlaten, en met hetwelk gij den geheelen dag leefdet, verdwijnt. Gij vindt niet dan toomelooze losbandigheid; gesprekken en gebaren, welke geene beschaafde maatschappij moest dulden; schandelijke verbindtenissen, in het openbaar aangegaan; kortom, eene zoodanige stoutheid in ergerlijke ondeugden, welke men niet kan beschrijven, zonder zich te bezoedelen met het onreine. Men kan zijne vrouw of dochter niet brengen in eene dezer foyers, welker bestemming zoo wèl bekend is, dat de mannen zelve daar naauwelijks durven intreden, zoo zij zichzelven slechts eenigermate ontzien.
Verlaat gij deze prachtige vertrekken, tempels der ongebondenheid, waar alles, wat er gebeurt, strijdt tegen die zuiverheid van zeden, waarop het Engelsche volk zoo gaarne roem draagt; in de loges, waar gij u gaat opsluiten, is het even ergerlijk. Daar spannen de henriette wilsons hare strikken; daar komen de zedelooze lieden van het Hof vermaak voor goud zoeken, en, gelijk een hunner zeide, zakelijke liefde koopen. Deze wezens, in rang verschillende, maar alleen toegewijd aan verfoeijelijke ondeugd, zijn verspreid in die schitterende loges. De Directeuren van het tooneel hebben haar vooraf loodjes gezonden; meer dan de helft der zaal is opgevuld met deze priesteressen, en met mannen, welke de dienst van outerknapen bij haar waarnemen. Ik vraag, hoe een tooneeldichter aan een alzoo zamengesteld publiek werken kan aanbieden, die met smaak geschreven zijn, en waarin keurigheid van gedachten met diepheid van gevoel is vereenigd? Hij zoude niet verstaan worden door de genen, tot welke hij zich wendt. Dubbelzinnigheden, woordspelingen, vuile taal, der stellaadje van eene kermistent waardig, - ziedaar, wat er in het blijspel verlangd wordt! De overzetting van de slechtste Fransche melodrama's, het overdreven hartstogtelijke, het stuitende van de meest onwaarschijnlijke omstandigheden, afzigtige en bloedige bedrijven, in menigte ten tooneele gevoerd, - ziedaar, wat treurspel moet heeten!

{==329==} {>>pagina-aanduiding<<}

De Engelsche schouwburgen zijn verbazend groot; in eene eerste loge tegenover het tooneel geplaatst, kan men naauwelijks met het bloote oog de bewegingen der tooneelspelers onderscheiden. Voor u ziet gij in eene steile diepte neder, waar eene slordige en verwarde menigte in woelende beweging is; dat is het parterre, of de bak. Deze kolossale grootte der gebouwen, die voor het uitvoeren van tooneelstukken bestemd zijn, heeft een' dubbel nadeeligen invloed op dezelve. Men moet deze zoo talrijke loges, de plaatsen van onderscheiding, het orchest en den bak bezetten; men is kwistig in het uitdeelen van loodjes; men lokt de heffe der Engelsche bevolking - men zoude zelfs gaarne aanschouwers betalen.
Hierbij komt verder, dat de tooneelspelers zelve, hunne stem voor zoodanig gebouw niet genoeg kunnende uitzetten, hunne kunst verwaarloozen, in het overdrevene vallen, zich met klatergoud opschikken, en alle gevoel voor het zedelijk schoone verwaarloozen. Zij geven geen acht op goeden smaak, en leggen zich niet toe op die fijne waarneming der menschelijke karakters, zonder welke de tooneelkunst niets is. Hunne stem wordt hol en schor; hunne gebaren zijn onnatuurlijk en geweldig. Zij overschrijden de natuur te eenemale. Alle fouten, welke shakespeare aan slechte tooneelspelers verwijt, brengen zij, om zoo te spreken, in werking, en wel met opzet. De waarheid, het plaatsen van den klemtoon en de vereischte stembuiging zijn hun onbekend; door hevigheid in de uitvoering, door verschrikkelijk geschreeuw en door zonderlinge kleeding hopen zij hun doel te bereiken. Nooit heb ik gedacht, dat die hevige bewegingen tot de tooneelkunst behoorden, of dat de getrouwe afbeelding der hartstogten dezelve kon toelaten. Een hart, dat diep geroerd is, verraadt dikwerf zijne geheime angsten slechts door naauwelijks merkbare teekenen. Hoe meer de aandoening in sterkte toeneemt, des te dieper dringt dezelve in het binnenste der ziel, en openbaart zich van daar door eenige verschrikkelijke, maar onwillekeurige bewegingen.
Ziedaar eenige der voornaamste oorzaken van het verval des tooneels in Engeland. In plaats van ware en welgekozene karakters, in plaats van wezenlijke en naar het leven voorgestelde personen, ziet men op hetzelve de geweldige bewegingen van uitzinnigen. Alle zachte overgangen in de schildering der karakters mist men. Een regelmatig of aangenaam

{==330==} {>>pagina-aanduiding<<}
gelaat zou geene uitwerking op zoodanig tooneel doen. De leelijkheid treft veel meer; door middel derzelve hoopt men de aandacht van het publiek te trekken en te vestigen. Men neemt vooral zijne toevlugt tot de werktuigkunde, tot ge zigtkundige misleiding, tot den schitterenden glans van tooneelsieraden; en men verandert het tooneel in eene soort van gedurige tooverlantaren. De poëzij, deze wettige koningin van de tooneelkunst, heeft er thans slechts den tweeden rang; men doet er heerschen het schilderwerk, de beweging der schermen, zonder te denken, dat deze soort van begoocheling hier nooit eene volkomene uitwerking zal hebben, terwijl de diorama's en panorama's altijd de gelukkigste pogingen van den werktuigkunstenaar en tooneelschilder overtreffen. Ook vinden de Directeuren hunne rekening daarbij; een schilder kost hun niet zoo veel, als goede stukken en goede tooneelspelers. De menigte der aanschouwers geeft misschien zelfs de voorkeur aan dit onbekommerd en gemakkelijk genot, hetwelk geene inspanning van den geest vordert, - aan dit kinderachtig vermaak, dat alleen de zinnen bezig houdt. Zelfs de stukken van den grooten shakespeare voert men thans niet meer ten tooneele, zonder dezelve te bederven door die zoogenaamde sieraden en ongepaste verfraaijingen. Prachtige optogten, bewegingen van legers, spookverschijningen duren soms geheele bedrijven door; het onstoffelijke, dat er in de kunst des tooneelspelers is, de uitdrukking der hartstogten, het verhevene, het zuiver verstandelijke moet wijken voor die schitterende nietigheden, voor die onbeduidende en belagchelijke spookverschijningen.
Tegen het midden van het stuk hoort men een zonderling gedruisch; terwijl eene walgelijke lucht zich door den schouwburg verspreidt. Gij ziet de bovenste galerijen innemen door dronken matrozen en door werklieden van allerlei stand. Men noemt dit het uur van halven prijs. Alle deze aanschouwers, die slechts de helft van het gewone geld voor hunne plaatsen betalen, verschaffen u een nieuw blijspel, dat meer waar, doch tevens nog ruwer en woester is, dan dat, hetwelk gij kwaamt zien vertoonen. Een onbeschrijfelijk getier verdooft de stem der tooneelspelers. Niet alleen de helden van het tooneel, maar ook de lieden in de loges worden niet zelden met allerlei dingen geworpen. Daar ziet men den koperslager met ontbloote armen en den werkman van het dok een' hevigen kampstrijd beginnen, terwijl de jonge hamlet zijne

{==331==} {>>pagina-aanduiding<<}
gepeinzen over leven en dood blijft voortzetten. Dit gedeelte der vertooning heeft soms kluchtige wendingen en wekt wel eens belangstelling; men ziet daar zich vrij ontwikkelen, wat de oude volksregering, door de Engelsche staatsregeling gewijzigd, nog aan kracht en onbeperkte vrijheid heeft behouden. Het roepen tot de tooneelspelers, het gedurig spreken tusschen zeer verwijderde personen, en wel in eene taal, welke die van het laagste gemeen is, de kibbelarijen, de twisten, de versnaperingen, waarvan de overblijfselen op grooten afstand vliegen en de rust van het parterre storen, - nu eens een onverwachte aanval tegen dezen of genen tooneelspeler, dien men willekeurig van het tooneel verjaagt; dan weder een wild geschreeuw om een ander stuk, of om eenen Acteur, welken het volk verlangt te zien verschijnen; - alle deze geweldige vertooningen, die elkander opvolgen en somwijlen met groote verwarring te gelijker tijd plaats hebben, geven veeleer het denkbeeld van Saturnaliën (saturnus-feesten, waarop het gemeen te Rome groote vrijheden had), dan van eenen schouwburg, waar men bij het ten tooneele voeren van belangrijke stukken de welvoegelijkheid in acht neemt. Buiten twijfel is de toelating van een zoo baldadig, dikwerf door dronkenschap bedwelmd volk voor de zuiverheid en (om het zoo eens uit te drukken) kuischheid der tooneelkunst nadeelig.
De personen, die stukken voor het tooneel leveren, bepalen zich meestal tot het vertalen van eene Fransche Vaudeville en tot het omwerken van eenig oud tooneelspel. De oorspronkelijke schrijvers, genoodzaakt zijnde zich aan den wil des Directeurs te onderwerpen, vervaardigen hunne werken, om eenig beroemd Acteur, wiens naam de menigte lokt, te doen schitteren; dan noemt men hem, in de kunsttaal van het tooneel, eene ster. Ik heb zulke sterren gekend, wier jaarlijksch inkomen dat der eerste staatsdienaren te boven ging; eene verderfelijke zaak, zoo wel voor de kunst zelve, als voor den duurzamen bloei des schouwburgs. De overige tooneelspelers worden uiterst karig beloond; vandaar komt het, dat men eene menigte zeer middelmatige voorwerpen heeft, onder welke gij dan de ster ziet uitblinken, schitterende dikwerf met gekunstelden glans, die ondersteund wordt door het gezwets der dagbladen, door eene gansche bende claqueurs (bezoldigde toejuichers), en door den slechten smaak der aanschouwers.

{==332==} {>>pagina-aanduiding<<}

Welke inderdaad nieuwe, naar het leven gemaalde, bezielde en verhevene voortbrengselen kunt gij verwachten van eenen schrijver, die, het eigenlijk doel zijner kunst vergetende, de dienaar wordt van zulk eenen hoop, dien hij behoorde te vormen, en van zulk een publiek, welks smaak hij behoorde te verheffen en te veredelen? Zich schikkende naar de bedorvene neigingen, welke te verbeteren zijn pligt was, kwetst hij goede zeden en welvoegelijkheid; in het ergerlijke en onzedelijke zoekt en vindt hij een middel om te behagen. Op het Engelsche tooneel komt veel voor, dat tegen de welgemanierdheid strijdt; ik bedoel niet enkel die onkieschheid in uitdrukkingen, welke slechts ruw en aan onze oude schrijvers eigen is, maar vooral ook de fijnere en gevaarlijke aardigheden, de vernuftige en onbetamelijke woordspelingen, die wansmaak en zedelijke onreinheid aanduiden. En deze plaatsen zijn het juist, welke door de bovenste galerij luide toegejuicht, door het parterre goedgekeurd, en door de aanschouwers in de loges met eenen glimlach worden aangehoord. Den volgenden morgen herhalen de dagbladschrijvers, tegen hun geweten, die toejuichingen, en verheffen het werk tot aan de wolken. De Heeren Directeuren dragen zorg, om vooraf die goedkeuring te koopen door het geven van loodjes, of door zonder betaling bestendig eene loge af te staan aan den uitgever en zijnen vriend (*).

Schets van den natuurlijken en zedelijken toestand van Holland en deszelfs bewoners (*).

(Uit een Zwitsersch Tijdschrift) (†).

Men kan Holland als eene aanspoeling beschouwen, vóór

{==333==} {>>pagina-aanduiding<<}
omtrent 3000 jaren, op een' fraaijen zomerdag (*), door laag water, van drie groote stroomen gevormd. Werkzame menschen bemagtigden terstond de nieuwe landstreek, en verhinderden de rivieren, die in den volgenden winter, zoo als gewoonlijk, te overstroomen. De bezetting dezer aardkluit is niets anders dan eene gewelddadige inbreuk op het gebied der zee.
Mag men daaruit besluiten, dat Holland vroeg of laat weder door het Element zal verslonden worden, 't welk hetzelve gedurig bedreigt? Zekerlijk. - Maar de verbazende dijken, die het daartegen beschutten? Dezelve zijn inderdaad bewonderenswaardig; maar toch zal, in weerwil van alle moeite en kosten, de zee die toch eindelijk vernielen, en geheel Holland doen overstroomen. Een eenige mol kan daartoe volstaan. - Één mol? - Wel ja; deze behoeft slechts een gat te maken, waardoor de Oceaan kan heendringen, om zijn eigendom te hernemen. Misschien kan een houtworm, door de vernieling van het paalwerk der dijken, hetzelfde veroorzaken (‡).
Met één woord, alles is in Holland met de Natuurin strijd, de instellingen zoo wel als de grond. Een hol, sponsachtig land, diep onder de oppervlakte der omringende en doorstroomende wateren, die eigenlijk de hooger liggende eilanden zijn. Door dit geheel kunstige leven der bewoners onmarden de hartstogten daar zeer ligt in ondeugden.
De Hollanders hebben een' vasten karaktertrek, een' onveranderlijken volksaard, die aan de Belgen, welke met hen thans, om zoo te spreken, één volk moeten uitmaken, ontbreekt. Met dit alles zijn zij niet van eenen vorm, die

{==334==} {>>pagina-aanduiding<<}
grootsch genoeg is, om andere Volken te beheerschen. En dit is toch juist hun hoofdzwak.
Er heerschte dáár, gelijk thans nog, het gevaarlijkste bederf van alle, de gierigheid, het gevolg van den rijkdom. De Souvereiniteit was niet bij de Staten-Generaal, maar bij reeders, bankiers en eenige Patricische geslachten. Noch de Stadhouder noch de Raadpensionaris waren alvermogend, maar de Burgemeester van Amsterdam, eene oude pruik van zes verdiepingen, gewoonlijk de cato aller gierigaards, juist om zijne gierigheid gekozen. Hij zelf was niets anders dan het werktuig eener Oligarchie van omtrent dertig tirannen (*), die de Aristokratie van eenige duizend zware geldkisten bekleedden. Het bederf van het Grieksch-Romeinsche Keizerrijk was niet zoo erg, als dat van Holland (†).
De Hollanders hebben slechts ééne hoofddrift; die van den rijkdom. Zij hebben de Republikeinsche Regering der Karthagers, zonder derzelver grootheid, gehad, omdat zij slechts hun voordeel in de beheersching zochten (‡). Het menschdom was, en is, in hunne oogen niets anders, dan eene kudde ganzen of koeijen. Hun geheele vernuft, hunne geheele eerzucht bestaat daarin, hetzelve te plukken en te melken.
In het kleine hoekje moeras, dat zij bewonen, hadden zij eertijds drie vierden van alle schatten der Aarde opeengestapeld. Slechts die Financiers, die 30 of 40 millioenen guldens bezaten, werden voor rijk gehouden. Wie niet meer dan één millioen had, was een arme sukkel.
Had men de Hollanders ongemoeid laten begaan, zoo als

{==335==} {>>pagina-aanduiding<<}
zij begonnen waren, zoo hadden zij de geheele beschaafde wereld in hunnen knapzak gestoken. Toen de Republiek viel, bestond zij sedert lang slechts uit crassussen, zonder ooit eenen cesar gehad te hebben (*).
Thans, nu zij zonder hun toedoen onafhankelijk zijn, willen zij hunne heerschappij op een ander Volk laden, hoewel zij het geenszins overwonnen hebben. Zij bezwaren het met verbazende belastingen, om hunne schulden te betalen, want België heeft er geene. Zij bekommeren zich niet in het minst daarom, hen verlichter en verstandiger te maken, omdat zij van deze moeite geene klinkende voordeelen trekken (†). Maar zij dwingen hen, uitsluitend hunne taal aan te nemen, omdat zulks nuttig is voor hunnen handel.
Het karakter der Hollanders is koud, zonder nadenkend te zijn. Zij rekenen; maar het ontbreekt hun aan grondigheid. Zij zijn nijver, zonder groote werkzaamheid. Zij speculeren, maar wagen niets. Zij zijn volhardend, maar zonder kracht.
Hunne spaarzaamheid, die men hun als deugd kan toerekenen (‡), is eene werking van het temperament, hetwelk zij met alle Noordsche Volken gemeen hebben. Wanneer zij echter van de natuur de gaaf van te schrapen ontvangen hebben, ontbreeks het hun daarentegen volstrekt aan die van verstandig uit te geven. Zij verzamelen geweldige schatten, zonder te weten, wat zij daarmede doen zullen.
Vandaar de groote schatten in klinkende munt, die zij thans nog bezitten, en die voor de Maatschappij verloren zijn, zonder hunzelven tot eenig voordeel te dienen. Dat kan ook niet anders. Want zij, die slechts door gierigheid zulk een groot vermogen hebben zamengeschraapt, zien er van af, om daarvan gebruik te maken.
De zeden der Hollanders zijn geregeld, omdat het belang haar tot grondslag dient, en dewijl zij, door de koude, de luchtstreek te baat hebben. Galanterie kent men weinig, omdat er weinig gezelligheid is. De vrouwen zijn, ten opzigte van het huisbestuur en de opvoeding der kinderen, meer dan

{==336==} {>>pagina-aanduiding<<}
ergens elders verantwoordelijk. Zonder overeenstemming met, of het verdragen van haren echtgenoot is er voor haar in de wereld geen aanzien.
Het leven binnenshuis is voor haar zoo vervelend, dat zij zich daarvoor menigmaal door zwakheden zoeken schadeloos te stellen, die men elders zeer slecht en verachtelijk vinden zou. Zij zien den vreemdeling in haar huis altijd zeer gaarne; maar hij moet door den man ingeleid worden, die niet meer jaloers is, zoodra hij van den gast aanzienlijke voordeelen hoopt te trekken (*).
De schoone sekse is in Holland noch aandoenlijk, noch teeder; slechts verveling en zinnelijkheid kunnen haar doen vallen. Maar zelfs deze afdwalingen zijn alleen toevallig, omdat de hartstogt daarbij niet medewerkt. Zoodra een welopgevoed meisje getrouwd is, ziet zij af van haar piano, hare teekeningen, van alle kunsten van vermaak, om zich geheel aan de zorg voor haar huisgezin toe te wijden. Zij vindt eene menigte kleingeestige bezigheden uit, die nogtans alle betrekking op hare huishouding moeten hebben, om den tijd te verdrijven, en de ledigheid van haar hart te vervullen.
Het gedrag der mannen is, van hunnen kant, naar hunne inkomsten, naar hunne winsten berekend, en draagt den stempel van hun belangzoekend karakter. Men houdt in Holland bijzitten; maar het is geen beroep, zoo als in Frankrijk (†). Gekamerde vrouwspersonen heeft men weinig in Holland. Daarentegen leven de kooplieden en de rijke burgers met hunne vrouwelijke dienstboden in de grootste gemeenzaamheid; terwijl hunne vrouwen zich daarvoor met de huisknechts trachten schadeloos te stellen. Te Amsterdam en in het geheele Noord-Nederland zijn de Fransche Galanterie en het Parijsche Sybarismus volkomen onbekend.
De Hollanders zijn niet lekker, maar toch houden zij veel van eene goede tafel. Van uur tot uur (dit lijdt geene uitzondering) drinkt men in de armste Hollandsche huishoudingen thee, en eet er boterhammetjes bij. Zoo gaat de halve dag verloren. Gedurende de andere helft wordt er gewerkt en gerookt.

{==337==} {>>pagina-aanduiding<<}

De Hollanders beminnen moeijelijke bezigheden geheel niet, en zelfs onder de handswerkslieden wordt het zwaarste werk aan vreemdelingen overgelaten. Zelfs de lastdragers transporteren alle slechts eenigzins zware voorwerpen op karren, die met een paard of vier honden bespannen zijn. De Hollandsche soldaten zijn de slechtsten van geheel Europa (*).
De burgerstand is in Holland meer vertroeteld dan ergens elders. Gemak gaat hem boven alles. Hij kan niet begrijpen, hoe men leven kan, zonder dagelijks ten minste twaalf maaltijden te houden. Gewoon warm gekleed te zijn, in de warme kamer te leven, en elke verandering van weder te vreezen, kan hij de bezwaren en ontberingen van eenen oorlog niet verdragen.
De Hollanders hebben in 't algemeen een zeer onvolledig denkbeeld van gezellige vermaken. Zij staan in dit opzigt nog beneden de phlegmatieke Britten, die zich slechts buitenslands vermaken. De Hollanders en Engelschen reizen veel, maar grootendeels enkel om zich te verrijken; de laatsten dikwerf ook, om kundigheden op te doen, maar de eersten nooit. Met dat alles is er geen Rijk in Europa, waar men zoo veel Museums vindt als in Holland (†). Overal, zelfs in dorpen, vindt men verzamelingen van Schilderijen, voorwerpen van Natuurlijke Historie, Oudheden en Kabinetten van Natuurkunde, enz. Maar Holland heeft, buiten zijne Schilders, die zelfs in de jongste tijden geene opvolgers hebben gevonden (‡), geene bijzonder uitstekende mannen voortgebragt (§).
De Nationale Letterkunde is in verval. Nooit hadden de Hollanders minder smaak in de Dichtkunst, dan tegenwoordig (**). Alles moet bij hen bedrijvig zijn. Er zijn nog

{==338==} {>>pagina-aanduiding<<}
wel Dichters in Holland, maar zij oefenen te gelijk dichtkunst en koophandel. De Hollandsche gellert (*) is Makelaar te Rotterdam. Er is veel goeds in de Hollandsche Letterkunde; maar zij is buitenslands weinig bekend (†). Het Tooneel is arm; en vondel, dien men daar met schiller en göthe gelijk stelt, kan zich naauwelijks met iffland of kotzebue meten.
De mannen hebben hunne bijzondere gezelschappen; de vrouwen de hare. De eersten komen bijeen in hunne Museums of Clubs, waar zij uit alle hunne magt rooken en over staatkunde praten. Gemengde gezelfschappen zijn ten uiterste zeldzaam. Iedere klasse, iedere stand leeft afgescheiden van de anderen. De Patriciërs willen geen' omgang hebben met aanzienlijke handelaars. Deze zien op welgestelde kooplieden met verachting neder, gelijk deze weder op de winkeliers. De burgerstand wordt door allen veracht. Op het eerste gezigt zou men denken, dat de Hollanders de Indische Kastenverdeeling hadden aangenomen. Want bij de vijf genoemde Kasten moet men nog de zesde, het gemeen, rekenen, hetwelk onbeschaamd, vol aanmatigingen en toch het meest begunstigd is. Het ontbreekt ook niet aan Paria's. Men rekent daaronder alle Schrijvers, Kunstenaars, Geleerden en Onderwijzers, die in mindere achting staan en slechter bezoldigd worden dan de dienstboden (‡). Men acht de menschen niet naar hunne verdiensten, maar naar mate men ze meer of minder noodig heeft.
De genoemde Kasten splitsen zich in den handel nog in verscheidene andere. Bankiers en reeders houden geen' om-
{==339==} {>>pagina-aanduiding<<}
gang met gewone kooplieden, deze niet met de makelaars, deze niet met de kruideniers, deze niet met andere winkeliers, deze niet met looijers, gelijk die weder niet met touwslagers.
Bij dit alles voege men nu nog, dat er in alle klassen eene menigte personen zijn, dat wil zeggen, alle lieden boven de veertig jaren, die alle meeningen, gewoonten, kleeding en gebruiken van het tijdperk vóór den val der Republiek ten strengste bewaren. Men ziet dezelven in alle Museums, alle vergaderingen, op alle straten, met hunne potsierlijke rokken, hunne vesten met groote zakken op de lenden, hunne staarten in 't haar en hunne driekante hoeden (*); terwijl de jonge lieden alle Parijsche en Londensche Modes naäpen, en bijna nog belagchelijker zijn, dan hunne ouderwetsche grootvaders en grootmoeders.




Iets, over het eiland Texel.

Aan den Heer Redacteur der Vaderlandsche Letteroefeningen.

Mijn Heer de Redacteur!

Dezer dagen las ik in den Vriend des Vaderlands, voor Febr. 1830, eene beschrijving van het Eiland Texel, welke, niet meer dan het resultaat eener vlugtige beschouwing van slechts éénen dag zijnde, natuurlijkerwijze hoogst onvolledig moest zijn. Ik herinnerde mij, dat ik, niet zeer lang nog geleden, eenigen tijd op dat Eiland mij opgehouden hebbende, bij die gelegenheid, volgens mijne gewoonte, verscheidene aanteekeningen gemaakt had, betreffende de plaats, inwoners, zeden en manieren enz. Spoedig nu kreeg ik die eens uit de portefeuille, herlas die, en begreep, dat dezelve door UEd. welligt niet ongeschikt zouden worden geacht, een plaatsje in UEd. Mengelwerk te vullen; wordende overigens aan dezelve door mij hoegenaamd geene waarde gehecht, dan die van zoo veel mogelijke naauwkeurigheid.
Heb ik alzoo mij in deze mijne meening niet bedrogen, Mijnheer, wees dan zoo goed, aan het oogmerk der inzending te voldoen, als wanneer dit mij welligt zal aanleiding

{==340==} {>>pagina-aanduiding<<}
geven, van tijd tot tijd dergelijke opmerkingen omtrent andere min algemeen bekende plaatsen aan UEd. toe te zenden.
Ontvang, Mijnheer, de verzekering der hoogachting, waarmede ik de eer heb te zijn

UEd. bereidw. Dienaar

V.D.
G........, Maart 1830.

Het Eiland Texel - van ouds Texlum -, het voornaamste onzer noordelijke Eilanden, ligt op ongeveer een uur afstands van de Helder, en wordt ten noordwesten met eene keten van duinen, en aan de overige zijden door zeedijken omringd, en tegen de zeevloeden beveiligd. Vereenigd, zoo als nu, met het Eijerland, dat, volgens de geschiedenis, vóór 1629 nog een afzonderlijk eiland was, heeft hetzelve eene uitgestrekte oppervlakte, wier geheele omtrek, alle duinen en duingronden daaronder begrepen, op 16 à 18 uren gaans kan berekend worden: de binnen de dijken gelegene en gecultiveerd wordende landerijen beloopen 7 à 8000 bunderen gronds, waarvan slechts een zeer klein gedeelte tot bosch of bouwland, en al het overige tot wei- of hooiland gebezigd wordt.
Men telt thans op dit Eiland nog zes dorpen, namelijk den Burg, het oude Schild, den Hoorn, de Waal, het Oosterend en de Koog, ofschoon dit laatste naauwelijks meer den naam van dorp verdient, en alleen nog uit eene vrij nette kerk en toren, met ongeveer 15 of 20 huizen, bestaat. Overigens vindt men een aantal gehuchten van 6, 8 en meerdere huizen, die, overal verspreid, het hunne toebrengen, om het geheel des Eilands een levendig aanzien te geven.
Over het algemeen heb ik opgemerkt, en heb dit trouwens bij eigene ondervinding, welk een hoogst ongunstig denkbeeld men meestal zich van een Eiland vormt. Ik herinner mij nog zeer goed het oogenblik, toen ik mij naar Texel begaf. Opgevoed in eenen kring en op eene plaats, waar men hoegenaamd geen eigenlijk denkbeeld van zee of eiland had, waar alwat zee heette reeds eenen zekeren afschrik inboezemde, was het mij een wonderlijk denkbeeld, toen ik, om gewigtige redenen, mij naar een Eiland moest begeven, en aldaar eenigen tijd vertoeven! Een denkbeeld van bekrompenheid van plaats; barheid van oord; een klein plekje

{==341==} {>>pagina-aanduiding<<}
gronds, van waar men steeds de oneindige zee voor oogen had; onbeschaafdheid van zeden..... ziedaar de opbeurende gedachten, die mij bezig hielden, toen ik in de postschuit stapte en naar Texel stevende! (*)
Trouwens dit is niet onnatuurlijk, wanneer men de gewone reisroute, althans van Haarlem af, in aanmerking neemt. Hoe aangenaam toch is niet de weg van Haarlem naar Alkmaar! Eene gemakkelijke diligence voert u snel langs eenen uitmuntenden straatweg, beplant met fraai opgaande boomen; het oog vindt onophoudelijk nieuwe lusthoven, nieuwe schoonheden van allerlei aard, die men met telkens fraaijere verwisselt, prachtige buitenplaatsen, kostbare gebouwen, fraaije bosschen, uitmuntende weiden en wat niet meer! Alkmaar gepasseerd zijnde, krijgt het land dadelijk eene geheel andere gedaante; - met weinige uitzondering, geene lusthoven, geene prachtige gebouwen meer. Ofschoon de Zijpe heerlijke landouwen oplevert en van de vlijt harer ingelanden getuigt, kan zij toch op verre na niet aan het oog die heerlijke tooneelen vertoonen, die het aan gene zijde van Alkmaar geniet. - Maar thans komt men aan het Zand; en nu - vaarwel schoone Natuur! eene onafzienbare vlakte van heide of schralen weidegrond, doorsneden van een schier regtlijnig kanaal; ten oosten de Zuiderzee, ten westen eene reeks van dorre duinen, - ziedaar wat nu het oog vindt, en somberheid en treurigheid in het hart doet ontstaan, in plaats van den vrolijken moed, dien men nog kort te voren ondervond! Zóó gestemd, komt men aan het Nieuwe Diep, en moet nu over den wijden plas naar - het eiland Texel! Wat nu moet dat niet zijn! Immers het kan wel niet anders, of dit moet nog minder zijn dan het treurige tooneel, dat men pas gezien heeft!
Zóó ten naastenbij waren mijne gedachten gedurende den overtogt, die, begunstigd door goeden wind en tij, binnen het uur plaats had; en ik geloof, dat het wel die van menigeen zullen geweest zijn, die voor het eerst deze reize deed, en nimmer te voren, noch van zee, noch van Eiland, eenige eigene ondervinding had.

{==342==} {>>pagina-aanduiding<<}

Hoe aangenaam intusschen werd ik verrast, zoodra ik in de haven van het oude Schild voet aan wal zette, en vol nieuwsgierigheid het oog opsloeg, ten einde toch eens te zien, waar ik nu wel stond. Links van mij het oude Schild; vóór mij, oost en westwaarts, uitgestrekte en welige landerijen, met tallooze kudden schapen en hoornvee; hier en daar op verre afstanden verschillende torens; overal kleinere of grootere gehuchten, of enkele boerderijen, door kleine boschjes van hakhout afgewisseld; terwijl eindelijk noordwaarts af het gezigt op eene allerbevalligste wijze bepaald werd door het buiten Brakenstein, eenige nevensliggende boerenplaatsen en een boschje van opgaande eiken, welk alles tegen de glooijing eener hoogte gelegen is, die algemeen onder den naam van den Hoogenberg bekend is, en van het standpunt, dat ik gekozen had, den horizont bepaalt. Inderdaad, dit was mij althans eene zeer groote en aangename verrassing!
Maar keeren wij van deze uitweiding terug, en beschouwen wij het Eiland Texel nu in eenige bijzonderheden. Ik moet echter hier opmerken, dat ik een aantal derzelven aan eigene opmerking en naauwkeurig onderzoek verschuldigd ben, maar ook vele daarvan door mij ontleend zijn van iemand, dien ik, zoo door zijnen stand en oordeel, als ook door zijne bij mij geblekene waarheidsliefde en langdurige bekendheid met dit Eiland, volkomen bevoegd achtte, mij al datgene mede te deelen, wat ik gaarne weten wilde, en welke ik dan even getrouwelijk wil mededeelen, als ik die ontvangen heb. Hij zelf, dit geschrijf welligt lezende, oordeele daarover!
Texel bevat eene bevolking van 4800 à 5000 zielen, verdeeld in de verschillende dorpen en het open veld. Alle deze dorpen, echter, vormen met elkander slechts ééne gemeente, en behooren alzoo onder een en hetzelfde plaatselijk bestuur, dat, de Burgemeester en een Secretaris daaronder begrepen, uit tien leden bestaat. Veefokkerij, landbouw en zeevaart maken de hoofdtakken van bestaan uit dezer bevolking. Wat de eerste betreft, zoo bepaalt zich deze hoofdzakelijk tot de schapen, die als van zeer goed ras bekend staan, en wier wol dan ook zeer gezocht is; - derzelver getal beloopt plusminus 30,000, met ongeveer 2000 stuks groot en klein hoornvee en 380 à 400 paarden. Jaarlijks wordt een gedeelte van de daarvan afkomende lammeren in Mei naar de markt te Lei-
{==343==} {>>pagina-aanduiding<<}
den vervoerd; - dit getal beloopt 10 à 12,000. Met Sint Jan wordt de wol verkocht, die van de jarige schapen geschoren is, aan Commissionairs, die tot dat einde op Texel komen, en voornamelijk voor Fransche rekening koopen, alzoo daar te lande de fabrijken de Texelsche wol voor eene zekere soort van lakens bijzonder schijnen te behoeven; - de hoeveelheid dezer uitgevoerde wol kan op 75,000 Nederl. ponden door elkander begroot worden. Buitendien worden jaarlijks een aantal (zoogenaamde) oude schapen, eenig vet hoornvee en ettelijke duizende ponden groene kaas uitgevoerd.
Ik herinner mij hier, dat, ten aanzien dezer groene of Texelsche kaas, ik vrij naauwkeurig onderzocht, alzoo ik omtrent derzelver bereiding, in der tijd, de zonderlingste vertellingen gehoord had. De waarheid daarvan is deze: de kaas wordt van schapenmelk op dezelfde wijze als andere kaas toebereid; de éénige vreemdigheid, die haar dan ook die groene en eigenaardige kleur en smaak geeft, is, dat bij derzelver bereiding eenig sap gevoegd wordt, dat men uit versch gevallen schapenmest, door middel van een sijn doekje, perst.
Ik vernam, dat sedert eenigen tijd door het plaatselijk bestuur, met behulp van het Gouvernement, veel werks werd gemaakt ter bevordering der paardenfokkerij: tot dat einde bevinden zich aldaar drie hengsten van Vriesch, Arabisch en Engelsch ras, die ik dan ook gelegenheid bekwam te zien, en welke in een' aan den Heer Mr. r....... toebehoorenden stal gehouden, en goed voorzien en opgepast schenen te worden. Het Texelsch paardenras is, ofschoon klein, niet slecht gebouwd, en, naar men zegt, sterk. Wanneer men het maar eerst zoo verre zal hebben kunnen brengen, om de liefhebberij voor fraaije paarden, die wat meer dan alleen vier pooten en een' kop hebben, alhier op te wekken, dan geloof ik, dat het bestaande ras zeer goed zal kunnen worden, en welligt eenmaal uitmuntende paarden, vooral voor de ligte cavallerie, kunnen opleveren. (*)
Wat nu betreft de welvaart des boerenstands, zoo schijnt die in de tegenwoordige dagen op Texel zeer verminderd te zijn bij eenige jaren geleden, waarvan de oorzaak hoofdzakelijk te wijten is aan de sterk verminderde prijzen der wol,

{==344==} {>>pagina-aanduiding<<}
en dus ook van het schaapvee, alzoo in den zoogenaamden Franschen tijd dezelfde wol voor een gulden het oude pond verkocht werd, die thans een gulden en minder het Nederl. pond geldt; de lammeren golden destijds f 5 à f 6 en nu f 2½ à f 3. Dit groote verschil heest den boer geweldig achteruitgezet, en velen derzelven in eenen toestand gebragt, waaruit zij zich niet ligt zullen herstellen; vooral daar er weinige hoop is, dat de aanleidende oorzaak dier prijsvermindering (de hooge belasting, namelijk, der vreemde wol in Frankrijk, en het overvoeren van alle markten met Engelsche wol) spoedig zal ophouden. Overigens heeft men alhier verscheidene, voor hunnen stand, vermogende veehouders en landhebbers, op wie het boven aangemerkte dan ook van mindere toepassing is; maar, gelijk trouwens overal, de vermogenden maken de uitzondering op de middelmatigen en geringen.
Zoo als ik boven reeds gezegd heb, het Eiland Texel bestaat grootendeels uit wei- en hooiland; - in de laatste jaren, echter, schijnt men de hooge belangrijkheid van houtgewas meer begrepen te hebben; vandaar ook, dat men thans op vele plaatsen, vooral bij de Koog, grootere en kleinere boschjes van hakhout op het land verspreid ziet, en waarin een der gegoedste veehouders en landhebbers een navolgenswaardig voorbeeld geeft; dan over het algemeen beteekent het niet genoeg. Bouwland overigens bevindt er zich, naar gelange der uitgebreidheid des Eilands, ook niet veel; - dit schijnt intusschen mede meer en meer bijval te vinden en gaat voorwaarts. Men teelt hier eene goede soort van aardappelen, die vooral in het voorjaar, zoo men zegt, lang goed blijven; voorts rogge, tarwe, garst, enz. - maar alles op verre na niet genoegzaam voor de belangrijke behoeften van het Eiland zelve.
De zeevaart, in het algemeen, is een andere hoofdtak van bestaan der Texelaren, en bepaaldelijk wel voor de bewoners van het oude Schild, den Hoorn en het oostelijk deel des Eilands. Het gezamenlijk getal der bij dien tak van bestaan belanghebbenden kan alleen op 1500 à 2000 zielen begroot worden. Van ouds her, en vóór nog niet vele jaren, woonden er een aantal koopvaardijkapiteins, die op Texel geboren en gehuwd waren, en dan ook, wanneer zij hunne schaapjes, zoo men zegt, op het drooge hadden, aldaar hun overig leven sleten, en alzoo daar ter plaatse de door hen overge-
{==345==} {>>pagina-aanduiding<<}
wonnen kapitalen in omloop bragten en hielden. Thans, echter, bevinden er zich nog maar weinige oude kapiteins op Texel: de geheele verandering van tijdsomstandigheden, van denkwijze, van behoeften, en wat niet al? die in de laatste 25 jaren een' zoo belangrijken invloed op de Maatschappij uitgeoefend heeft, heeft ook deze voorvaderlijke gewoonte in onbruik doen geraken; en naauwelijks is de Texelaar tot eersten stuurman of kapitein bevorderd, of de kring wordt hem, naar het schijnt, op Texel te eng; hij moet naar Amsterdam, vindt dan ook daar, vooral tegenwoordig, zeer veel, wat geene andere plaats hem zóó schenken kan, en - keert nimmer naar zijne geboorteplaats terug!
Dit is voor het Eiland een wezenlijk nadeel, en, geloof ik, ook minder bevorderlijk voor de opleiding van deszelfs jongelingen tot bekwame stuurlieden en kapiteins. Door die verwijdering naar de hoofdstad of elders wordt de naauwe band, die anders, uit den aard der zaak, de zoodanigen aan hunne overige medeëilanders verbindt, meer of min verbroken. Men krijgt zoo vele andere betrekkingen, dat de natuurlijke neiging, om eigen volk, om het eens zoo te noemen, voort te helpen, en daaraan eens wat moeite en zorg te besteden, verloren gaat. Maar het is hiermede al gelegen als met duizend andere zaken; andere tijden, andere zeden, en geene redenering is in staat daar tegen op te werken.
Het getal der vaartuigen, die op Texel te huis behooren, beloopt ruim honderd. Onder dezelve bevinden zich 14 à 15 schooijerschuiten, die bepaaldelijk voor de loodserij dienen, en doorgaans met 8, 10 of meer man varen; een tiental vischschuiten, wier hoofdbestemming zich wel laat denken; een tien- of twaalftal kagen, die als beurtschepen de dienst voor het publiek verrigten tusschen Texel en Amsterdam, Harlingen, Alkmaar enz.; terwijl alle de overige of voor bijzondere rekening der op Texel wonende kooplieden en winkeliers, of op de oestervangst varen: ook met het wier-halen houden vele derzelven zich gedurende zekeren tijd bezig.
De loodserij op Texel bestaat uit een 140 à 150tal loodsen, behalve de leerlingen, waarvan een 70tal aan den Hoorn, en de overigen aan het oude Schild enz. woonachtig zijn. Die van den Hoorn zijn meer bepaald buitenloodsen; dat is, zij zoeken de schepen in zee tot in het kanaal op, en brengen die tot op de reede of in het Nieuwe Diep, als wanneer de binnenloodsen die vervolgens (althans voorheen)

{==346==} {>>pagina-aanduiding<<}
naar Amsterdam opbrengen. Zij allen staan onder het onmiddellijk toezigt van eenen Commissaris, die aan het oude Schild zijn verblijf houdt.
Het lot dezer menschen is waarlijk betreurenswaardig! Het is nimmer van veel beteekenis geweest; maar sedert de laatste jaren is het nog merkelijk achteruitgegaan, vooral dat der binnenloodsen, alzoo het opbrengen van schepen naar Amsterdam, bij het menigvuldig gebruik der zeeschepen van het Noordhollandsche kanaal, nagenoeg geheel vervallen is. Wanneer men henzelven hoort verhalen, en dit door onpartijdigen als volkomen waarheid hoort bevestigen, dan kan men zich niet genoeg verwonderen, hoe er nog menschen kunnen gevonden worden, die aan zoo kommervol een leven, bij zoo geringe verdiensten, zich willen toewijden. Door elkander gerekend, is het een zeer gelukkige loods, die f 200 in een rond jaar verdiend heeft! Maar een groot aantal, die op verre na die som niet halen kunnen; en hiervan moeten dan man, vrouw en meestal een aantal kinderen leven! want de vruchtbaarheid der huwelijken schijnt, zoo als schier algemeen, ook bij hen in eene omgekeerde rede te staan tot de middelen, om de behoeften derzelven te bestrijden. Het éénige buitenkansje, (want wat vak toch heeft dit niet?) dat die arme drommels hebben, is hun (zoogenaamde) knapzak. Treffen zij nu een' redelijken kapitein aan, en is die over den loods tevreden, welnu, dan wordt die knapzak bij het vertrek van boord nog eens voorzien, en dit bereidt den man dan nog eene goede ontvangst bij zijne chêre moitié, en behoort tot de emolumenten van het vak!
Maar ernstig - het heeft mij met verwondering getroffen, dit zóó gevonden te hebben. Wat is een loods toch inderdaad een belangrijk wezen voor een land als het onze, dat met den koophandel staat of valt! Zoodra toch komt hij niet aan boord, of hij vervangt den kapitein; hij zegt en beveelt, hoe er gestuurd, wat er gedaan of gelaten moet worden; op hem, in één woord, rust de geheele zedelijke verantwoording van schip en lading en alle de menschenlevens, die zich aan boord bevinden. Voeg dan hierbij de onvermijdelijke zorgen, moeiten en gevaren, die zij het grootste deel van het jaar moeten trotseren, en die de meesten, vóór den tijd, doen oud en grijs zijn, - wat ware dan billijker en natuurlijker, dan dat een zoo nuttig lid der Maatschappij, bij kunde en vlijt en goed gedrag, een redelijk stuk broods mogt kun-
{==347==} {>>pagina-aanduiding<<}
nen verdienen, en op zekeren ordentelijken voet werd beschouwd en behandeld? Te meer verwonderde mij dit, daar, zoo mijn geheugen mij niet zeer bedriege, ik dit in de zuidelijker havens van het Rijk op een' geheel anderen voet heb ingerigt gevonden, oneindig doelmatiger voor den koophandel en tegelijk beter voor de loodsen zelve. Ik kan niet denken, dat bij een Gouvernement als het onze, dat alle de onderdeelen van het bestuur zoo naauwkeurig onderzoekt en kent, de onvolkomenheid der inrigting van het loodswezen op Texel, en het beklagenswaardig lot der loodsen zelve, onbekend is; en van deszelfs verlichting en doorzigt kan men, naar mijn gevoelen, niet anders verwachten, dan dat hieromtrent, over korteren of langeren tijd, eens eene geheele en afdoende organisatie plaats zal vinden. Tot zoolang intusschen wensch ik van harte, dat de Hemel der loodsen knap zak steeds rijkelijk zegenen moge!
De ligplaats der vaartuigen dezer loodsen is achter den Hoorn of aan den Horst, een dusgenaamde zandbank en inham van het Eiland. Daar zijnde, wees de gids, dien ik bij mij had, mij de plaats aan, waar reeds napoleon (die, om dit in het voorbijgaan te zeggen, even als zijn broeder, Koning lodewijk, dit Eiland ook nog bezocht hebben) het voornemen had, eene sterkte, met het noodige geschut voorzien, aan te leggen, ten einde, in geval van nood, die in verband te brengen met de forten aan de Helder, om alzoo eenen indringenden vijand op eene doelmatige wijze te kunnen verwelkomen; en verhaalde mijn gids er mij tevens bij, dat ook ons Gouvernement nog van tijd tot tijd op deze aangelegenheid zoude zijn opmerkzaam geweest. Hoe dit zij, de mogelijkheid voorondersteld zijnde, een zoodanig fort aldaar aan te leggen, wil ik gaarne gelooven, dat hetzelve een uiterst belangrijk punt zoude kunnen opleveren; terwijl het overigens zich nog al begrijpen laat, dat het Gouvernement niet zal verzuimen, die maatregelen te nemen, waardoor de toegang tot de kolossale en kostbare Maritime inrigtingen van het Nieuwe Diep tegen allen indringenden vijand, des noods, zoude kunnen verdedigd worden. - Dan, verder.
De oestervangst houdt een aantal andere vaartuigen bezig, die echter meestal aan den oostkant van het Eiland te huis behooren; - de oesters worden aldaar op bedden gebragt, dat is, op zekere afgebakende plaatsen aan het strand, waar zuiver water is, geplant of gelegd, en vervolgens alzoo gespeend en het geheele jaar door gevischt.

{==348==} {>>pagina-aanduiding<<}

Mij is het getal oesters opgegeven, dat voorheen jaarlijks gerekend werd van Texel naar Amsterdam en elders vervoerd te worden; dan, door hetzelve niet te hebben opgeteekend, is het mij vervolgens uit het hoofd gegaan; dit weet ik echter, dat het bijster groot was; maar, hoe groot ook, moet hetzelve niet halen bij de tallooze oesters, die sedert 2 à 3 jaren gevonden en gevischt zijn. Deze buitengemeene overvloed, echter, is verre af van in het voordeel der oestervisschers te zijn, daar dezelve hierdoor zoo zeer in prijs zijn gedaald, dat zij soms schier onverkoopbaar waren. Men schijnt er tegenwoordig ook vele van Texel naar Hamburg te verzenden.
Het Noordhollandsche kanaal heeft aan het Eiland, voor zoo verre deszelfs zeedorpen betreft, een' gevoeligen slag toegebragt, en vooral voor het oude Schild, dat nog vóór kort eene zeer bloeijende plaats moet geweest zijn, waar voor geld geene woning te bekomen was en de menschen als opeengepakt waren, een treurig verschiet geopend. En geen wonder! Voorheen toch lagen er steeds, en vooral in het voor- en najaar, een aantal zeeschepen, zoo oorlog als koopvaardij, op de reede van Texel, en moesten er soms weken aaneen op een' gunstigen wind blijven wachten. Gedurende dien tijd werden alle die schepen door Texelsche zeelieden bediend, die men klaarmakers heette. Deze kwamen met hunne vaartuigen dagelijks aan boord, en verkochten er, voor contante en goede betaling, melk, eijeren, versche boter en kaas, hoenders, duiven en ander gevogelte, brood, vleesch, visch, groenten, vruchten, en alles, in één woord, wat tot de dagelijksche consumptie behoort, en het Eiland maar opleverde. Vandaar dan ook het aanzienlijk getal winkels aan het oude Schild. Welk een vertier moest dit niet geven! Hierbij kwam het debiet, dat de aldaar wonende tagrijnen, zeilmakers, victualiekoopers enz. hadden. Één storm, en hoevele schepen hadden al dadelijk weêr wat noodig! deze een kabel, gene een anker, een derde wat anders, dat alles gemakshalve al spoedig van Texel gehaald werd. - Maar dit alles is nu over; - de schepen komen binnen, zeilen in het Nieuwe Diep, worden door de sluis geschut, en jagen of zeilen veelal dadelijk op naar Amsterdam; omgekeerd, die van Amsterdam blijven in het Nieuwe Diep, tot de oostewind komt, en zij als in een oogenblik met de stoomboot uit de haven zijn; en van alle de voordeelen,

{==349==} {>>pagina-aanduiding<<}
die voorheen van dezelve getrokken werden, bekomt dit Eiland er nagenoeg geene meer. Maar, wat zal men zeggen? Het lijdt wel geen twijfel, of niet alleen Texel, maar ook de Helder, het Nieuwe Diep en onderscheidene andere belangen hebben door het Noordhollandsche kanaal geleden; - dan wat beteekent dit, gelegd in de groote schaal tegen de belangen des koophandels? en het lijdt wel geen twijfel, of, zoolang Amsterdam nog eenigen koophandel zal bezitten, zal het nageslacht ook in dit opzigt het aandenken in zegening houden van eenen Vorst, aan wiens echt Hollandsche vastheid en moed in het uitvoeren van ééns weldoordachte ontwerpen men ook dat reuzenwerk verschuldigd is.

(Het vervolg en slot hierna.)




Anekooten, rakende de Fransche omwenteling, het keizerrijk en het herstelde koningschap.

(La Revolution, l'Empire et la Restauration; ou 178 Anecdotes historiques etc., par g. touchard lafosse. Paris, 1828.)

Oorsprong van het woord Sansculotte.

Mevrouwen de coigny en de p...., die eene zitting der Nationale Vergadering bijwoonden, terwijl de Abt Maury eene redevoering hield, gaven telkens zeer luide hare afkeuring te kennen, zoo dikwijls de spreker zich uitdrukkingen veororloofde, waarmede zij, niettegenstaande haren rang, zich geenszins konden vereenigen. Ongeduldig over het gedurig in de rede vallen, dat deze vrouwen zich aanmatigden, en over de nadrukkelijke gebaren, waarmede zij zulks vergezelden, schreeuwde de Abt, op de pratende vrouwen wijzende: President! doe deze twee ongebroekten (sans culottes) zwijgen. Deze benaming maakte opgang; men gaf dezelve weldra aan de driftigste voorstanders van de Omwenteling, die er eene eer in stelden, zoo genoemd te worden. Maury was bijna trotsch op zoodanige vinding. Men heeft hem, gedurende zijne uitlandigheid, zich dezelve meermalen hooren toeëigenen; hetgeen ten blijk strekt, dat althans waardigheid niet eene

{==350==} {>>pagina-aanduiding<<}
der kenmerkende eigenschappen van dezen kerkelijken persoon was.




La fayette na den 20 Junij 1792.

De Generaal la fayette, die over een der op de grenzen verzamelde legers het bevel voerde, verliet den 28 Junij 1792 zijne legerplaats, en kwam, namens zijne soldaten, bij de Nationale Vergadering straf eischen van den, op den 20sten derzelfde maand gedanen, aanslag tegen de Koninklijke familie. De meerderheid der Vergadering prees het gedrag van den Generaal. Indien lodewijk XVI gebruik had weten te maken van deze beweging ter gunste der alleenheersching, hij zou welligt dezelve nog hebben kunnen behouden; maar de Koning hield zich stil, en de edelmoedige verdediger had van zijne gevaarlijke onderneming geene andere vrucht, dan dat hij de gramschap der vijanden van de eenhoofdige regering tegen zich gaande maakte. Hij werd in beeldtenis verbrand op een der openbare pleinen.

Vermogen der kinderlijke liefde.

Gedurende de afgrijselijke tooneelen van September, zouden de moordenaars, onder anderen, ook cazotte, een zeventigjarig geleerde, onthoofden. Reeds is het zwaard opgeheven boven zijn grijs hoofd; zijne dochter schiet wanhopig toe, omarmt hem, klemt zich aan hem vast, bedekt hem met haar ligchaam, en smeekt, de handen vouwende, dat men haar te gelijk met haren vader treffe. Op dit roerend gezigt ontstaat er onder de menigte het ongewoon roepen van genade; het zwaard ontzinkt den beul, en vader en dochter ontkomen.
Mejufvrouw de sombreuil, minder gelukkig, behield het leven van haren vader op eene afschuwelijke voorwaarde. Men bood haar een glas bloed aan..... Kinderlijke liefde boezemde haar den ongehoorden moed in..... en zij voerde den vader weg in hare armen.

Verregaande Ongevoeligheid.

Zekere manuel - niet die, welke na de herstelling der bourbons zich op eene vereerende wijze deed kennen - de Afgevaardigde manuel, een woest en bloeddorstig redenaar, zeide, in een berigt aan de Nationale Vergade-
{==351==} {>>pagina-aanduiding<<}
ring, den 7 September 1792: Ik heb lodewijk de la Tour (‘van den Gevangentoren,’ zoo noemde men lodewijk XVI) bezocht. Ik heb gemeend, in ons gesprek, hem kennis van de vestiging der Republiek te moeten geven. Gij zijt niet meer Koning, zeide ik tot hem; ziedaar eene schoone gelegenheid, om een goed burger te worden. Hij scheen mij toe, niet aangedaan te zijn. Ik heb aan zijnen Kamerdienaar gezegd, dat hij hem zijne eereteekenen zou ontnemen. Hij heeft een Koninklijk kleed aangetrokken bij zijn opstaan; hij zal in den nachtrok van een' burger te bed gaan. Men zal de twintig schotels van zijne tafel verminderen. Wij zijn het eens, dat er niet zoo veel verkwisting behoort plaats te hebben. Ik heb aan lodewijk de la Tour den val der Koningen zoo nabij aangekondigd als het vallen der bladeren. Men las op eene pendule van lodewijk de la Tour: ‘lepaute, uurwerkmaker des konings;’ men heeft den naam van Koning uitgewischt, en dien van Republiek er voor in de plaats gesteld.

Olympie de Gouges.

Onder het klein getal verdedigers, die zich openbaarden, toen de Koning een geregtelijk onderzoek zou ondergaan, moet men, na malesherbes, (dien held in getrouwheid, welke met zijn eigen bloed het schavot besproeide, waarvan hij zijnen Koning had willen verwijderen) ook nog tellen lally-tolendal, malouet, cazales, en de boven aangeduide jonge vrouw. Olympie de gouges schreef 'aan de Conventie: Ik bied, na den moedigen lamoignon, mij aan, om lodewijk XVI te verdedigen. Men neme mijne kunne niet in aanmerking; heldenmoed en edele gezindheid zijn ook het deel der vrouwen: de Omwenteling levert er meer dan één voorbeeld van. Het aanbod van deze grootmoedige vrouw werd van de hand gewezen.

Fouché te Lyon.

Men leest in een geschrift, getiteld: Der Lyonnezen wraakkreet tegen collot d'herbois en fouché, dat laatstgenoemde, op den 22 December 1793, in die ongelukkige stad, deed ter dood brengen 192 burgers, gedurende een feest, door hem gegeven. Zijne gasten waren 30 Jakobijnen en 20 veile vrouwspersonen, welke de Volksvertegenwoordiger

{==352==} {>>pagina-aanduiding<<}
deze onmenschelijke slagting als eerbewijs aanbood, volbragt onder de vensters van het huis, waar het onthaal werd gegeven, en onder het geschal der speeltuigen, welke hetzelve vergezelden.

De Hertog van Orleans Regter over Lodewijk XVI, zijnen Neef.

Alleen gedachtig aan mijnen pligt, sprak de Hertog, zelf een lid van het Huis der bourbons, terwijl hij zich gereed maakte, om zijne stem ter veroordeeling van lodewijk XVI uit te brengen, overtuigd, dat alle die genen, welke tegen de oppermagt des volks aanslagen hebben gesmeed, of in het vervolg zullen smeden, den dood verdienen, verklaar ik mij voor den dood van lodewijk. Deze veroordeeling, met eene bedaarde stem en zonder eenige aandoening uitgesproken, werd gevolgd door een' uitroep van verontwaardiging van de tribunes, ofschoon daar overdrevene voorstanders der Omwenteling in menigte zich bevonden. Later, den indruk ziende, welken de woorden van het doorluchtig slagtoffer op de vergadering hadden gemaakt, riep de Hertog van orleans: Gij zult zien, dat zij hem niet zullen veroordeelen! - Welk een afschuwelijk karakter!

Gebakken tong bij De Monville.

Terwijl men in de Conventie handelde over het lot van den Hertog van orleans, hield deze Prins, toen philippe l'egalité genoemd, het middagmaal ten huize van den Heer de monville, een' man, die alleen voor zijnen buik leefde, en deel nam in al de vermaken, dat is, in al de uitspattingen van zijnen volksgezinden vriend. Aldaar kwam merlin (van Douai) hem aanzeggen, dat de Vergadering had besloten, hem in hechtenis te nemen (hetgeen gelijk stond met een doodvonnis). Toen riep de Hertog, zich tegen het voorhoofd slaande, uit: Groote God! is het mogelijk, na alle bewijzen van vrijheidszin, die ik gegeven - na alle opofferingen, die ik gedaan heb, mij op zoodanige wijze te behandelen? Welk eene ondankbaarheid! hoe verschrikkelijk! wat zegt gij er van, monville? Gedurende deze klagende uitboezemingen maakte de gastheer van den Prins gebakken tong gereed, die men juist opgedischt had, en drukte er citroensap op: 't Is verschrikkelijk, Monseigneur! - zoo

{==353==} {>>pagina-aanduiding<<}
sprak hij zeer koelbloedig; - maar wat kan men er aan doen? Zij hebben van uwe Hoogheid gehad, alwat zij er van konden hebben; gij kunt hun niet meer van dienst zijn, en zij doen met u, gelijk ik met dezen citroen, waarvan al het sap uitgedrukt is. Dit zeggende, wiep hij de citroenschil op den haard, en herinnerde philippe l'egalité, dat de tong warm gegeten moest worden.

La Harpe, Priester van den Eerdienst der Rede, in 1793.

Toen de Nationale Vergadering besloten had, de voorvaderlijke Godsdienst te doen vervangen door den Eerdienst der Rede, werd de kerk Notre Dame toegewijd aan deze nieuwe belijdenis. Men zag daar Mademoiselle aubry, danseres van de Opera, zittende op het hoofdaltaar, als eene zigtbare Godheid, de hulde der uitzinnige menigte ontvangen. La harpe, lid van de Akademie, naast haar staande met eene roode muts in de hand, waarmede hij zwaaide, braakte verwenschingen uit tegen jezus christus, en daagde Hem uit, om zijne magt nu te toonen. - Deze zelfde man, een zoo Godtergend ongeloovige, stierf, eenige jaren later, in de armen van eenen biechtvader, gefolterd door bange vrees voor de verschrikkingen der hel.

(Het vervolg hierna.)

Geestelijke vleijerij.

Op den 10 Februarij 1829 stierf Paus leo de XII. Onder de op zijnen dood gehoudene lijkredenen is die, in den Dom te Trier, door victor joseph dewora, uitgesproken, en te Coblentz in druk verschenen, door overdrevene, ja walgelijke vleijerij, boven andere uitstekende. De lijkredenaar roemt, onder anderen, den overleden Paus als een verwezenlijkt ideaal der menschheid, ja als het persoonlijk evenbeeld van God, en de volmaaktste gelijkenis van jezus christus! ‘Ik duizel,’ roept hij uit, ‘van de hoogte, op welke de Vereeuwigde staat, en niet dan met schroomvalligheid noem ik zijnen verhevenen naam!’ - Jammer slechts, dat de oordeelvelling der onpartijdige Geschiedenis hem logenstraft. Leo de XII bragt een groot deel zijns levens, in Pauselijke dienst,

{==354==} {>>pagina-aanduiding<<}
in Duitschland door. Die den Nuntius della genga te Dresden, Augsburg, Munchen en elders gekend en gadegeslagen hebben, mogen hier uitspraak doen. Of dekt het Pauselijk purper alle vlekken? Voor het overige heeft de lofredenaar de alom bekende uitspraak van leo, dat de Bijbelgenootschappen eene pest des Duivels zijn, als eene bijdrage tot de karakteristiek van den Heiligen Vader der Christenheid, wijselijk onvermeld gelaten. Immers deze uitspraak beslist voor altijd over hem, en kenmerkt leo den XII, in de oogen van onbevooroordeelden, wel als een ijverig voorstander van den Roomschen Stoel, maar geenszins als een plaatsbekleeder van christus.

Geloof.

Ik poogde mijne dochter, zegt de Heer cecil, in zeer jouge jaren een denkbeeld van geloof in God in te prenten. Zij speelde eens met weinige koralen, die haar wonderlijk schenen te vermaken. Al hare gedachten waren bij dezelve. Ik zeide: ‘Lieve! daar hebt gij mooije koralen.’ - ‘Ja, vader!’ - ‘En gij schijnt bijzonder veel genoegen daaraan te hebben!’ - ‘Oja, vader!’ - ‘Wel nu, werp ze in het vuur!’ - Tranen kwamen haar in de oogen. Zij zag mij ernstig aan, alsof zij de reden eener zoo wreede opoffering moest weten. - ‘Welaan, mijne lieve! doe het, als 't u belieft; gij weet immers, dat ik u nooit zeide, iets te doen, hetgene ik niet dacht, dat goed voor u zijn zou.’ - Zij zag mij nog eenige oogenblikken aan, en toen, alle hare krachten bijeenverzamelende, wierp zij de koralen moedig in het vuur. - ‘Wel,’ zeide ik, ‘laat die daar liggen; gij zult er naderhand meer van hooren: doch spreek hiervan nu niet verder.’ - Na verloop van weinige dagen bragt ik haar eene doos vol sraaije koralen en speelgoed. Toen ik te huis kwam, opende ik den schat, en plaatste dien voor haar. Van verbazing schoot zij in tranen. - ‘Mijn kind!’ zeide ik, ‘deze zijn de uwen, omdat gij mij geloofdet, toen ik u zeide, dat het beter voor u ware, die gemeene koralen in het vuur te werpen. Hierom breng ik u dezen schat. Doch, mijne lieve! onthoud nu al uw leven, wat geloof is. Gij wierpt uwe koralen weg op mijn verzoek, dewijl gij geloofdet, dat ik u nooit iets zou raden,

{==355==} {>>pagina-aanduiding<<}
dan wat goed voor u is. Stel hetzelfde vertrouwen op God. Geloof alles, wat Hij in zijn Woord zegt, het zij gij het begrijpt, of niet begrijpt. Heb geloof in Hem; Hij bedoelt eeniglijk het goede.’




Des generaals Bourrienne's ooggetuigenis wegens den gruwel van Napoleon, te Jaffa gepleegd.

Toen de Syrische vesting Jaffa door de Franschen bestormd en geplunderd werd, beval napoleon zijnen beiden Adjudanten beauharnais en croisier, het vreeselijke bloedbad naar vermogen te stuiten. Vierduizend Arnauten en Albaniërs, het overschot der reeds verdelgde bezetting, verklaarden, door eenige sterke werken beschut, de wapens te willen nederleggen, bijaldien hun het leven werd geschonken; dreigende, in het tegengestelde geval, hen beiden op staanden voet overhoop te schieten, en zich tot den laatsten man te verweren. De Adjudanten namen den voorflag aan, geleidden hen naar het Fransche leger, en werden deswege, door napoleon, met zware verwijten overladen. Er waren noch levensmiddelen voor vierduizend ongenoode gastèn, noch vaartuigen om hen te vervoeren, noch troepen genoeg om hen naar Egypte over te brengen; maar, liet men hen vrij, zoo begaf zich deze uitgelezene manschap onmiddellijk weder naar den vijand, of omsingelde veelligt hunne overwinnaars zelve. Een ontzaggelijk vraagstuk! De Franschen, zelve schier honger lijdende, morden; en het stond geschapen wanneer napoleon de krijgsgevangenen van het noodwendige verzorgde, dat er een opstand uitbarstte. Eindelijk, na meer dan één gehouden Krijgsraad, zegevierde de nooddwang, en werden, op den vijfden dag, de ongelukkigen eenparig ter dood gedoemd. Een hoop, die, in zee springende, zich al zwemmend aan het bereik der kogels had onttrokken, werd, door middel van aldaar gebruikelijke teekens van verzoening, teruggelokt en - almede doodgeschoten. Verschrikkelijker bloedbad was wel nooit ergens gezien, en de indruk, dien hetzelve op croisier had gemaakt, zoo sterk, dat hij van toen af aan den dood zocht, en, zich bij
Damanhour op de borstwering eener batterij plaatsende, opzettelijk aan het vijandelijke vuur blootgaf. ‘Weg daar!’ riep napoleon, ‘ik beveel het u; gij hebt daar niets te maken.’ Dan, dit bevel werd niet gehoorzaamd, en hij terstond daarna in het been getroffen, aan welke wond hij overleed.


{==356==} {>>pagina-aanduiding<<}

Naïve trek van Lodewijk XIV.

Toen den Maarschalk van choiseul het opperbevel over het Fransche leger in Duitschland werd opgedragen, deed men den Koning opmerken, dat deze Veldheer zeer bijziende was. ‘Des te beter,’ antwoordde lodewijk XIV; ‘dan zal hij den vijand van nabij onder de oogen zien.’

Heldenscherts.

Toen de latour-maubourg een been door een' kanonskogel werd weggenomen, zag hij zijn' bediende schreijen. ‘Waarom schreit gij?’ zeide de Fransche Generaal: ‘Gij bedenkt niet, dat gij eene laars minder zult hebben te poetsen.’

Karakteristiek der oostersche talen.

Aardig kenschetsen, volgens matthisson, de Oosterlingen zelve de drie, tegenwoordig in een groot gedeelte van Azië heerschende, hoofdspraken, namelijk de Arabische, Perzische en Turksche. De eerste overreedt, de tweede vleit, de derde bestraft. In het Arabisch, zeggen zij, heeft de Slang onze Stammoeder in Eden aangesproken; in het Perzisch hebben adam en eva elkander over liefde en wedermin onderhouden; in het Turksch heeft de Engel gesproken, toen hij hun het Paradijs verbood.




Voorslag ten goede.


De Dichters zijn thans door Versdolheid aangetast; 
De Lezers krijgen Verzenvrees: 
Dat gaat niet langer, neen! hier ware een wet gepast; 
Een, die den Pegasus verwees, 
Een vijftig jaar voor 't minst, in rust op stal te staan: 
Zoo kreeg de Dichter Verzenvrees; 
Zoo werd de Lezer door Versdolheid aangedaan, - 
De Gouden Eeuw herrees! 
 
IJ. 
Naar het Hoogduitsch. 







{==357==} {>>pagina-aanduiding<<}

Mengelwerk.

Verhandeling, over de aannemelijkheid van het evangelische christendom, alleen op wijsgeerige gronden.

Door Mr. A.F. Sifflé. (*)

Het Christendom is wel eene Godsdienst voor eenvoudigen, maar niet voor onnoozelen.

Slot dezer Verhandeling.
Mijne Heeren, Directeuren en Leden!

Onder de bedenkingen van sommige geletterden tegen de bestemming des Christendoms, om, zoodra de zedelijke verlichting slechts overal zal zijn doorgedrongen, de Godsdienst van geheel het menschdom te worden en te blijven, scheen mij altijd die van fréret (†) de gewigtigste: dat eene Godsdienstleer, tot welker redelijke erkentenis men, ten beste genomen, eerst na langdurig en geleerd onderzoek geraken kan, geene Godsdienstleer voor eenvoudigen is; en dat niemand, zonder zulk een voorafgaand geschied- en letterkundig onderzoek, indien hij niet op gezag van Kerkleeraars gelooven wil, het Christendom kan omhelzen.
Indien men nagaat, hoe vele tegenwerpingen er gemaakt zijn, nu eens tegen de echtheid van geheele Bijbelboeken, of van enkele belangrijke plaatsen in dezelve, dan weder tegen de waarschijnlijkheid der wonderwerken, tegen de ingeving der voorspellingen, of tegen de aannemelijkheid van sommige leerstukken, die, letterlijk op-
{==358==} {>>pagina-aanduiding<<}
gevat, strijdig schijnen met gezond verstand en zedelijkheid; zoo zal men niet kunnen loochenen, dat de verdediging van den bovennatuurlijken oorsprong des Christendoms, tegen deszelfs bestrijders, alleen gelukkig geschieden kan door mannen, die uitmunten zoo wel door veelvuldige taalgeleerdheid, als door rijke belezenheid en grondige kennis der Kerkgeschiedenis.
Maar hoe zal de in die opzigten ongeleerde leek, wien het echter niet ontbreekt aan helderheid van denkkracht en liefde tot de waarheid, het Christendom kunnen aannemen en dit zijn gedrag verdedigen, zonder zulk een opzettelijk geschied- en letterkundig onderzoek te hebben gedaan; en tevens, zonder zich op het gezag der altijd, al is het dan ook ten goede en buiten hunnen wil, partijdige Godsdienstleeraars te hebben verlaten?
Immers dan alleen, waneer hij, in plaats van alle Kerkvaders, Paussen, Conciliën en Schriftuitleggers te raadplegen, en in plaats van alle schriften vóór en tegen het Christendom te lezen en te toetsen, (al hetwelk voor de meesten onmogelijk is) het Christendom aanneemt om zijne innerlijke voortreffelijkheid, en het van die zijde alleen tegens andersdenkenden verdedigt. Want bij zulk eene toetsing des Christendoms is er wel niets meer noodig, dan een gezond verstand en een eenvoudig hart: en indien het Christendom dit onderzoek kan doorstaan, dan is het, onafhankelijk van de twisten der geleerden, voor elken weldenkenden aannemelijk. Het is dan gelijk aan eene rijkelijk voorziene en welbewaakte vesting, doch van talrijke buitenwerken omgeven, die veroverd kunnen worden, zonder dat de vesting zelve wordt overrompeld; ja, die de vijand weder verlaat, zoodra hij bemerkt, geene enkele schrede verder aan zijn doel te zijn genaderd, dewijl de vesting zoo min door uithongering, als door geweld, tot overgave te dwingen is.
Het is mijn oogmerk, in deze Verhandeling aan te toonen, dat de leer van jezus, gelijk die in den Bijbel begrepen is, aanspraak heeft op ons redelijk geloof, en toereikend is tot onze heiliging en zaliging; zoodat,

{==359==} {>>pagina-aanduiding<<}
ten eerste, alle tegenwerpingen der bestrijders, als alleen den bovennatuurlijken oorsprong, en dus de geschiedenis van de vestiging des Christendoms geldende, krachteloos zijn uit haren aard, dewijl hetzelve buitendien zich staande houdt door eigene voortreffelijkheid; en dat, ten tweede, geene onfeilbare Kerk ons iets behoeft mede te deelen, dat wij zouden behooren te gelooven of te betrachten, zonder dat wij er iets van in den Bijbel zouden vinden.
Van alle beroep op de buitengewoon Goddelijke zending van jezus en zijne apostelen zal ik mij opzettelijk onthouden.
Ik zal dus spreken over de aannemelijkheid van het Evangelische Christendom, alleen op wijsgeerige gronden, en verzoek, alvorens tot mijn betoog over te gaan, met uwe oplettendheid te worden vereerd.
In de eerste plaats zal ik, na eene korte aanwijzing van de onwaarschijnlijkheid der onderstelling van dupuis en volney, aantoonen, dat de bedenkingen tegen de echtheid van Bijbelboeken en teksten, als ook die tegen de waarheid der wondergeschiedenissen en tegen de ingeving der voorspellingen, krachteloos zijn uit haren aard, zoo lang er eene andere onwederlegbare reden is, om aan het Christendom te gelooven, deszelfs voortreffelijkheid namelijk.
Ten tweede: dat de zaligmakende leer begrepen is in de boeken van het Oud en Nieuw Verbond; dat het dus redelijk is, deze leer te gelooven, en onredelijk, op gezag van Kerkvaders, Paussen en Conciliën, nog meerdere leerpunten te omhelzen.
En ten derde: dat ieder, ook bij de vrijste denkwijs, dien ten gevolge verpligt is, toestemmend antwoord te geven op de vier vragen, welke tegenwoordig aan de Hervormden worden gedaan, die voornemens zijn aan het Heilig Avondmaal deel te nemen.
Waaruit ik ten laatste, met een kort woord, ten voordeele van het Christendom, als eene Godsdienst, ook voor eenvoudige, hoewel desniettegenstaande verstandige lieden, zal besluiten.

{==360==} {>>pagina-aanduiding<<}

I. In het afgetrokkene doet het niets ter zake, wie de eerste predikers van eenig leerstelsel waren; doch, daar alle Christenen beweren, dat jezus de Christus is geweest, en dit zoo niet zou kunnen zijn, indien jezus, die de Christus genoemd wordt, nimmer het levenslicht had aanschouwd, zoo moet men het geloof aan jezus, als werkelijk hebbende bestaan en als Stichter van het Christendom, volstrekt onafscheidelijk rekenen van alle Christelijke geloofsbelijdenis.
Nu zoeken echter de bekende Schrijvers dupuis en volney de mogelijkheid, ja zelfs de waarschijnlijkheid aan te toonen, dat jezus de Christus nimmer als mensch bestaan heeft; dat jezus, even als, naar hunne wijze van zien, osiris, hermes, adonis, bacchus, hercules, jason, zoroaster en buddha, niet anders is dan de Zon; dat de twaalf Apostelen de twaalf teekens van den Dierenriem zijn, en dat het Christendom derhalve niet anders is, dan devergeestelijkte en zedelijke eerdienst van de denkbeeldige Zon der Geregtigheid.
Eene meer geleerde wederlegging laat ik achterwege, als vreemd zijnde aan het doel dezer Verhandeling: maar, schoon het stelsel van dupuis en volney zoo dwaas niet geacht worde, als het oppervlakkig schijnt, de verstandige Bijbellezer, al ware hij zelfs een voorstander van het zuiver Deïsme, zal van zelfs begrijpen, dat Discipelen, met geestdrift ingenomen voor een' beminden Leermeester, nog wel eens wat hooger van zijne geboorte, daden en verdiensten hadden kunnen opgeven, dan waarheid was; dat zij zelfs een vroom bedrog, gelijk men het noemt, tot bevordering zijner zaak hadden kunnen plegen, en zich velerlei lijden, uit liefde tot den vergoden Insteller hunner Broederschap, hadden kunnen getroosten; - doch dat de eerste oprigters van onze Godsdienst zulke vindingrijke vernuften, en tevens zulke onbeschaamde lasteraars zijn geweest, om eene levensgeschiedenis, vol van tijd en plaatsbepalingen, vol van verhalen ten nadeele van Vorsten, Overheden en Gezag-
{==361==} {>>pagina-aanduiding<<}
hebbers, te verdichten, zonder dat er de minste historische waarheid ten grondslag strekte; dat zij voor zulk eene volstrekte hersenschim zichzelven in gevaar zouden hebben gesteld; ja zelfs, dat ook de twaalf Apostelen de twaalf teekens van den Dierenriem zouden zijn, en echter Joden, Christenen en Mohammedanen met elkander het dáárin over het algemeen ééns zouden wezen, dat jezus en zijne Apostelen geleefd hebben: dit alles klinkt ieder zoo vreemd in de ooren, dat niemand het zal gelooven, zoo lang het niet duchtig bewezen is.
En ondertusschen is het geheele stelsel van dupuis en volney, te dezen opzigte, louter onderstelling, zonder eenig bewijs.
Buitendien kan niemand zeggen, zoo jezus en zijne Apostelen het niet zijn, wie dan toch de oprigters der Kerk zijn geweest. Nu is het wel de grootste ongerijmdheid, het bestaan der algemeen erkende stichters te loochenen, zonder andere personen, op historischen grond, als zoodanig te kunnen aanwijzen: en van het onderzoek, of Hij, dien wij als den Grondlegger der Christenkerk eerbiedigen, wel immer bestaan hebbe, kunnen wij ons veilig ontslagen rekenen.
Maar, al is het Christendom op een' geschiedkundigen grondslag gevestigd, de boeken van het Nieuw Verbond zouden alle, of sommige derzelve, even als zoo vele andere boeken op naam van jezus en de Apostelen (*), geheel of gedeeltelijk onecht kunnen zijn; buitendien zou de geschiedenis kunnen zijn opgesierd.
Het onderzoek naar de echtheid van Bijbelboeken in het algemeen, en die van sommige teksten in het bijzonder, behoort tot de hoogere Critiek der Openbaring; het onderzoek naar de waarheid der wonderverhalen, en wat dies meer is, tot de Critiek der gewijde Geschiedenis, de Bijbelverklaring, en de Grieksch-Oostersche Letterkunde: wetenschappen, waarmede alleen Godgeleerden zich kunnen inlaten.

{==362==} {>>pagina-aanduiding<<}

Doch dit is onomstootelijk waar, dat de Schrijvers van het Nieuw Verbond, wie zij dan ook waren, niet alles hebben kunnen verzinnen; dat zij, zoo al niet uit eigene aanteekening en eigen geheugen, gelijk grootendeels mattheus en johannes, indien zij zelven de opstellers zijn der Evangeliën op hunnen naam, dan toch altijd uit mondelinge en schriftelijke overlevering, gelijk ongetwijfeld marcus en lucas, hebben moeten putten, en dat dus de grond der geschiedenis de waarheid moet behelzen.
Ik weet het: al dat bovennatuurlijke in de gewijde geschiedenis is velen zoodanig tot aanstoot en ergernis, dat zij, het wezen der zaak voorbijziende, alleen om deszelfs inkleeding, het Evangelische Christendom met het zoogenaamd Catholicisme gelijk stellen, en het eene met het andere verwerpen.
Doch ten voordeele der wonderen en voorzeggingen kan men opmerken:
Vooreerst: dat de mensch, wegens de bekrompenheid van zijn kenvermogen niet vooraf kan bepalen, wat met de wijsheid van den Almagtigen en Alwetenden God overeenkomstig is, of niet.
Ten tweede: dat wij dus de mogelijkheid der wonderen, en der openbaring van toekomstige gebeurtenissen, niet kunnen ontkennen; en, zoo dit bovennatuurlijke geen bewijs vóór het Christendom is, dat het nog minder als een bewijs er tegen kan worden aangewend.
Ten derde: dat in een' tijd, toen elke Godsdienstgezindheid hare wonderen en Godspraken had, het Christendom, zonder zinnelijke bewijzen, zich moeijelijk zou hebben kunnen vestigen.
Ten vierde: dat dus de omhelzing van het Christendom door zoo velen, in een' tijd toen het nog in meerdere of mindere mate onderdrukt werd, het waarschijnlijk maakt, dat de prediking van onze Godsdienst aanvankelijk inderdaad verzeld ging van zoodanige gebeurtenissen, welke de tijdgenooten zich niet natuurlijk konden verklaren; en,

{==363==} {>>pagina-aanduiding<<}

Ten vijfde: dat ook wij tot heden toe niet in staat zijn, om aan het meerendeel der in den Bijbel verhaalde wonderen eene natuurlijke uitlegging te geven; terwijl de uitmuntendheid van het wijsgeerig gedeelte des Christendoms een vermoeden geeft, ten voordeele van het anders onwaarschijnlijke in de geschiedenis van deszelfs grondvesting.
Echter moet men, aan de andere zijde, (vermits eene geschiedenis des te sterker bewijs behoeft, naarmate zij buitengewoner is) weder erkennen, dat sommige omstandigheden, geheel of ten deele, verkeerd kunnen zijn geboekt; dat de vermelding van andere omstandigheden kan vergeten zijn; dat er nu en dan een zoogenaamd vroom bedrog kan zijn gepleegd; dat het Protestantisme, zonder wonderen en Godspraken, in vele landen het Catholicisme, hetwelk naar de meening der menigte zoo veel bovennatuurlijks in zijn voordeel had, desniettegenstaande verdrongen heeft; dat het zuivere Christendom, op gelijke wijze, over Joden- en Heidendom gedeeltelijk heeft kunnen zegevieren; dat wij tegenwoordig de Schrijvers van het Nieuw Verbond en hunne ongeloovige tijdgenooten onmogelijk op artikelen kunnen hooren, en tegen elkander vergelijken; en dat wij dus buiten staat zijn, aan de tegensprekers voldingend te bewijzen, dat er waarlijk wonderen zijn verrigt en voorspellingen zijn gedaan: terwijl ook de echtheid der boeken door den onkundigen niet kan worden getoetst, en hij dus daarover almede zijn oordeel moet opschorten.
Maar, al konden nu (hetgeen tot heden geenszins het geval is) de andersdenkenden aantoonen, dat de boeken van het Nieuw Verbond ondergeschoven zijn; dat de wonderen niet zijn geschied, of althans het zij natuurlijk moeten worden verklaard, het zij als onvolledig of onnaauwkeurig medegedeelde gebeurtenissen moeten worden beschouwd; en dat er geene voorspellingen door Goddelijke ingeving in den Bijbel te vinden zijn: volgt dan daaruit, dat hetgene tot onze vertroosting, verlichting en verbetering in den Bijbel geboekt staat, met de waarheid strijdig is?

{==364==} {>>pagina-aanduiding<<}

In geenen deele: indien er namelijk eene andere reden bestaat, om als waarheid aan te nemen, hetgeen de eerste Christenen, niet alleen om de redelijkheid der stellingen, maar ook om de, naar hunne wijze van zien, toereikende zinnelijke bewijzen, geloofden.
Want dat de inwendige voortreffelijkheid des Christendoms (tegenwoordig de voornaamste, zoo al niet de éénige grond van ons geloof) tot deszelfs omhelzing door de weldenkenden reeds in den beginne heeft medegewerkt, blijkt daaruit, dat zij, die in den aanvang het Christendom aannamen, bij de toen erkende magt der booze geesten en valsche Goden; [men denke slechts aan de door Demons bezetenen in de Evangeliën en Handelingen der Apostelen, en aan zekere jonge slavin, die eene aanblazing van Python had, in het laatstgenoemde boek (*)] dat die eerste belijders, zeg ik, alleen om deze reden in jezus als den Christus gelooven konden, dewijl zijne leer de behoeften van den redelijken geest bevredigde; daar zij Hem en zijne Apostelen anders ten hoogste zouden beschouwd hebben als lieden, die tot magtige wezens in betrekking stonden, zonder te kunnen bepalen, of derzelver Beschermgeesten tot het Rijk des Lichts, of tot dat der Duisternis behoorden.
De huichelende Farizéën mogten dus die eenvoudige en heilige Godsdienst, uit eigenbelang, haten en vervolgen, of, wanneer ze die aannamen, door het opleggen van het juk der dienstbaarheid aan de vrijgemaakten door den Verlosser, haar vervalschen en bederven, gelijk althans het doel was der door paulus bestredene Farizeeuwschgezinde leeraars; de zichzelven genoegzame Stoï-
{==365==} {>>pagina-aanduiding<<}
cijnen mogten het beneden hunne waarde rekenen, eene leer te omhelzen, die nederigheid en algemeene welwillendheid aanbeval; de ongeloovige Sadducéën bij de Joden, en de ligtzinnige Epicuristen bij de Heidenen, mogten den spot drijven met onsterfelijkheid en eeuwige vergelding; ja zelfs, om zoogenaamde redenen van Staat, almede niet zelden tot vervolging der Christenbelijders overslaan: de onderdrukte volksmenigte daarentegen, en met haar mogelijk velen uit de brave, schoon dweepzieke Essénen bij de Joden, en zeker velen uit de edeldenkende Platonische Wijsgeeren bij de Heidenen (*), sloten van lieverlede met geestdrift
bij de nieuwe gezindheid zich aan. Jezus heeft ook wel bij herhaling gewaarschuwd tegen de valsche leer der Farizéën en Sadducéën, nergens tegen de vrome Broederschap der Essénen. Paulus heeft insgelijks wel te Athene geredetwist tegen de Stoïcijnen en Epicuristen, maar in geenen deele tegen de achtingwaardige volgelingen van socrates, plato en aristoteles.
De Wijsbegeerte, waartegen de geleerde en schrandere paulus zoo sterk zich uitliet, was, gelijk men thans zou zeggen, eene Overschrijdende Bovennatuurkunde der Cabalisten en Gnostieken, die zich in ijdele twistvragen verdiepte; geenszins een zedig onderzoek naar de beginselen van hetgeen waar, goed en schoon is, op de wijze te voren van plato en cicero, tegenwoordig van kant en zijne navolgers. Paulus zelf vermaant ons, alle dingen te onderzoeken, en het goede te behouden.

{==366==} {>>pagina-aanduiding<<}

Dat wij deze les dan ook opvolgen in het tweede deel onzer Rede, en nasporen, of de zaligmakende leer begrepen is in de boeken van het Oud en Nieuw Verbond; d.i. of al de leerstellingen, welke wij tot onze zielsrust gelooven moeten, in den Bijbel te vinden zijn: want, zoo dit het geval is, dan houdt het Christendom zich staande door eigene voortreffelijkheid.
Wij beginnen tot dat einde met een' blik te werpen op de behoeften van ons hart, en het oor te leenen aan de eischen van onzen redelijken geest tot derzelver bevrediging: want, om te kunnen vaststellen, dat de zaligmakende leer in den Bijbel begrepen is, moeten wij vooraf kunnen aanwijzen, waarin de zaligmakende leer bestaat; en dan zal ons dadelijk blijken, dat deze leer in den Bijbel is te vinden.
II. Dit leven is vol wisselvalligheid. Vreugde en smart wisselen elkander af, en dat wel somwijlen, maar niet altijd, naar evenredigheid van hetgeen wij verdienen. Of wie moet niet erkennen, dat hij dikwijls, behalve het noodzakelijke tot onderhoud van leven en gezondheid, genoegens smaakt, die hij zich door geene opoffering of moeite verworven heeft, ja die hij volkomen onwaardig was? Maar wien hebben ook geene tegenspoeden getroffen, die hij zeer wel weet, zich niet door eigene schuld of dwaasheid te hebben berokkend? Zijn ook het uiterlijk geluk en ongeluk niet meermalen het natuurlijk gevolg van een' zamenloop van omstandigheden buiten ons, dan wel van onze eigene daden? En voor zoo ver wij zelven de beschikkers zijn van ons lot: zijn het doorgaans niet meer onze voorzigtigheid en wereldkennis, dan wel onze zuivere deugdsbetrachting, welke ons in dit leven bevorderlijk zijn?
Hoe vlugtig zijn onze vermaken! Hoe laten zij het hart onvoldaan! Hoe grenzeloos zijn onze begeerten! Waar is de gezigteinder onzer wenschen? - Zijn wij dan waarlijk de speelbal van het Noodlot, en is de Deugd een ijdele klank? Neen! wij zijn verantwoordelijk voor onze gedachten, woorden en daden; dit zegt de stem in

{==367==} {>>pagina-aanduiding<<}
ons binnenste. Er is eene zedelijke vrijheid; er is regt en pligt. Het goede moet beloond, het kwade moet gestraft worden. Al het onregelmatige moet eenmaal worden vereffend. De gevallene moet worden opgerigt, de terugkeerende bemoedigd, en hij, die het steile pad ten hemel bewandelt, moet ondersteuning ontvangen, om staande te blijven. Er is voor ons hart geene hoop, geene rust, geen geluk, zonder een zedelijk Wereldbestuur. Er is een Wetgever en Regter van allen, predikt ons het Geweten; er is een Vader en Verzorger van allen, verkondigt ons de Natuur.
Inderdaad, er is eene Eeuwige en Opperste Rede; een God, die, gedachtig aan onze zwakheid, ons genadig behandelt; maar, zoo lang er eenig gebrek in ons is, ons geene zaligheid schenken kan. Er is eene onsterfelijkheid, een herleven na den dood, eene voortgaande volmaking, een toenemend heil; tot wij, het toppunt van deugd en kennis hebbende bereikt, onveranderlijk heilig en zalig zullen zijn. Het booze moet worden vernietigd, het goede moet zegepralen. Geen wanklank mag er op den duur worden gehoord in de zedelijke schepping.
Dit alles vordert de beoefenende Rede. Want wij hebben niet alleen een zinnelijk verstand, gelijk eenigermate de dieren: wij bezitten ook een redekavelend vermogen, dat besluiten vormt, en op de wieken der verbeelding zich boven het stoffelijke verheft. Nog meer! wij hebben den zedelijken zin, het begrip des onderscheids tusschen regt en onregt; en, uitgaande van dat beginsel, verkondigt ons de Rede onze regten, onze pligten, onze hoop, en onze bestemming.
Maar hoe! - ook aan den omzwervenden natuurmensch? ook aan hem, die van alle opvoeding en beschaving verstoken is? - Neen, voorzeker! de Geschiedenis bewijst het tegendeel.
Wij eerbiedigen wel dat Hooger Beginsel, hetwelk in God oorspronkelijk woont, en waardoor Hij, in plaats van alleen de eerste Oorzaak te zijn van alwat bestaat,

{==368==} {>>pagina-aanduiding<<}
tevens de Wetgever en Regter van alle redemagtige wezens, ja de onfeilbare Rede zelve is. Wij allen zijn dien Hemelschen Geest, welke ons van de dieren onderscheidt, ons deelgenooten maakt van Gods onsterfelijke Natuur, en ons tot Wetgevers en Regters van onszelven verheft, wel eenigermate deelachtig. Maar de kiem van het Goddelijke ontspruit doorgaans slechts gelukkig in den schoot der maatschappelijke beschaving: en niet allen hebben even uitmuntenden aanleg, noch zijn in even gunstige omstandigheden geplaatst. Gelijk tot bevordering zijner aardsche en tijdelijke belangen, zoo heeft ook tot zijne verlichting en verbetering de eene mensch den anderen noodig; en geheel de ontwikkeling der zedelijke krachten van ons geslacht zijn wij verschuldigd aan de vrije mededeeling der denkbeelden: want dit blijkt het middel te zijn, door de Voorzienigheid gekozen, om het menschdom op te voeren tot deszelfs hooge bestemming.
Onder alle volken traden er dan ook somwijlen mannen op, die het licht om zich heen verspreidden, zoroasters en confuciussen. De Israëliten inzonderheid ontvingen eene godsdienstige kennis boven andere volken, eertijds door de toespraak der Profeten, en ten laatste, voor zoo veel zij geloofden, door de prediking van jezus en zijne Apostelen.
Uit het Joodsche land heeft de leer der waarheid zich ook onder de Heidenen verspreid, bij welken eenige uitmuntende Wijsgeeren, tot hare hoofdzakelijke verkondiging, te voren reeds waren opgetreden; doch die, met uitzondering alleen van de Godsdienststichters in het Oosten, slechts weinige Discipelen konden vormen: zoodat de natiën over het algemeen afgoderij noch beeldendienst, offers noch boetedoeningen, bijgeloof noch priestergezag vaarwel wilden zeggen. Indien socrates eenmaal het Licht was van Athene, jezus alleen is het Licht der Wereld geworden; en hoe uitgebreid, in later eeuwen, de verdiensten der Kerkhervormers zijn geweest, zij hebben slechts aanvankelijk gearbeid aan een werk,

{==369==} {>>pagina-aanduiding<<}
dat nog dagelijks wordt voortgezet: het opsporen eener reeds vroeger gevondene, maar deels ongelukkig verlorene, deels moedwillig begravene kennis.
Geheel de leer der zaligheid, d.i. die van onze regten, onze pligten, onze hoop en onze bestemming, gelijk die leer hiervoren ontwikkeld is, vinden wij in de boeken van het Oud en Nieuw Verbond, inzonderheid van het laatste. Het zou beleedigend zijn voor u, Mijne Heeren! indien ik deze stelling door het aanhalen van verschillende plaatsen uit den Bijbel staven wilde: gij gelooft dit even als ik. Dat geloof is zoo redelijk als pligtmatig.
Doch waartoe dan nog verder óm te zien naar onzekere overleveringen? Waartoe zouden wij den vrijen geest aan het dwangjuk eener zoogenaamd onfeilbare Kerk onderwerpen, die aan zoo vele veranderingen in leer en tucht is onderhevig geweest, welker Godsdienstleeraars even weinig in alle leerpunten overeenstemmen als de onzen, en waar wij dus niet vinden kunnen, wat wij er zouden zoeken. Wij bezitten hetgeen onmisbaar is.
Wij houden het daarom voor bewezen, dat de zaligmakende leer begrepen is in de boeken van het Oud en Nieuw Verbond, en zullen thans, in het derde deel onzer Rede, trachten aan te toonen, dat ieder, ook bij de vrijste denkwijs, dien ten gevolge verpligt is, toestemmend antwoord te geven op de vier vragen, welke tegenwoordig aan de Hervormden worden gedaan, die voornemens zijn aan het Heilig Avondmaal deel te nemen. Ik kies de beantwoording dezer vragen, omdat, mijns inziens, het wezen des Christendoms daarin vervat is.
III. Daar de eerste vraag, in het vorig deel mijner Rede, reeds van zelfs opgegeven en beantwoord is, zal men gereedelijk erkennen, dat men zijne toestemming daarop niet kan terughouden. Wij mogen dus dadelijk met de tweede vraag beginnen.
Er wordt dan ook gevraagd: of wij gelooven, allen en ieder voor onszelven, op verschillende tijden en plaatsen, meermalen en op onderscheidene wijze, de Godde-
{==370==} {>>pagina-aanduiding<<}
lijke wet te hebben overtreden; of wij ons deswege strafschuldig keuren, en onszelven mishagen met ootmoed en berouw?
Maar wie is nu de sterveling, die zal kunnen zeggen: Ik ben boven alle menschelijke zwakheid verheven; ik ben onberispelijk voor den Alwetenden? Wie herinnert zich niet vele verkeerdheden? Wie is verzekerd, in zijn geheele leven, ooit eene enkele daad te hebben verrigt, die zuiver zedelijk was, d.i. die volvoerd werd alleen uit pligtbesef, zonder hartstogtelijke opgewondenheid, en zonder oogmerk tot bevordering van tijdelijk of eeuwig geluk? De eene mensch is deugdzaam, bij vergelijking met den anderen; maar niemand is heilig: allen zijn wij zondaars, vergeleken met God. Wie bezit eenig zedelijk gevoel, zonder in te zien, dat, naar den algemeenen regel, de straf moet volgen op de overtreding? - En indien wij alzoo onszelven als strafschuldige zondaren kennen, dan is het noodwendig gevolg, dat wij ons uit dien hoofde mishagen met ootmoed en berouw.
Niemand kan dus redelijkerwijze op deze vraag zijn toestemmend antwoord weigeren.
Ten derde vraagt men aan de Hervormden: of zij gelooven, dat jezus christus, wiens ligchaam verbroken en wiens bloed vergoten is tot vergeving der zonden, ons van God geschonken is tot wijsheid, regtvaardigmaking, heiligmaking en volkomene verlossing?
Deze vraag behelst onderscheidene stellingen, welke wij elk afzonderlijk moeten toetsen.
Vooreerst: Jezus is de Christus.
De Profeten hadden aan de Israëliten eene zedelijke hervorming, die zich ook over de Heidenen uit zou strekken, zoodat eindelijk de aarde vol zou zijn van de kennis des waren Gods, gelijk het bekken der zee van de wateren, die haren bodem bedekken, meermalen aangekondigd. Zij hadden hun voorspeld, dat de Heiland, die de eerste oorzaak van deze algemeene herstelling zijn zou, een afstammeling van david zou wezen. Zij beloofden Hem eene heerschappij ten koste van zijn bloed.

{==371==} {>>pagina-aanduiding<<}

De meeste van deze, en ook nog andere voorspellingen bragten de Joden gezamenlijk te huis op éénen persoon, dien zij den Messias, Christus of Gezalfden noemden; doch wien zij meer als een regtvaardig en overwinnend Koning, dan als een zedelijk verlichter des menschdoms verwachteden.
De boeken, waarin die Godspraken vervat zijn, hebben, door de vertaling der zoogenaamde Zeventigen in het Grieksch, eene vaste dagteekening, lang vóór de geboorte van jezus, bekomen.
Wat nu de Profeten zelven bij dit alles gedacht hebben; of zij alles van éénen persoon hebben verstaan; of het eene hoop was, die de Voorzienigheid in hen opwekte, en een natuurlijk vooruitzigt, dat de Zaligmaker der wereld, indien er ooit iemand den moed had als zoodanig op te treden, door de boozen zou gehaat en vervolgd worden, doch dat de kracht der waarheid toch eindelijk zou zegevieren over de dwaling; dan of het den Profeten op eene volstrekt bovennatuurlijke wijze is geopenbaard: daarover mogen de Regtzinnige en de Neologische Godgeleerden onderling twisten, terwijl de eenvoudige lieden niet wijs kunnen worden uit al dat krakeel.
Maar wij allen weten met zekerheid, dat jezus, een afstammeling van david, de oude Godspraken, in een' zedelijken zin, op zichzelven heeft toegepast; dat Hij de Stichter is van het Christendom; dat deze Godsdienst, in de beschaafde landen, die der meerderheid geworden is, en, ontdaan zijnde van alle vreemde bijvoegselen, door hare algemeene strekking, verhevene eenvoudigheid en innerlijke waarde, de geschiktheid bezit, om de Godsdienst van geheel het menschdom te worden. Deze heugelijke toekomst zien wij verlangend te gemoet; wij verwachten die, op grond der erkende volmaakbaarheid van ons geslacht; wij eerbiedigen jezus als den Christus, in den éénigen zin, waarin redelijkerwijze zulk een Messias denkbaar is; en wij houden dus elken anderen Messias, naar wiens komst de Joden nog reikhal-
{==372==} {>>pagina-aanduiding<<}
zen, voor een overtollig en schadelijk wezen, hetwelk, indien het streefde naar eene algemeene heerschappij, als een vijand des menschdoms zou moeten worden tegengestaan en gestraft.
Ja zelfs, daar de Rede ons gebiedt, niet tevreden te zijn met die soort van onsterfelijkheid der ziel, waardoor zij zich, na hare verlating van het ligchaam, voor eeuwig met hare geestelijke Bronwel zou vereenigen, en als wegsmelten in het volstrekte Grondwezen (*), maar veeleer ons vermaant te gelooven aan de voortduring onzer zelfbewustheid, en dus aan eene wezenlijke herleving der gestorvenen, als ook aan het verband tusschen hun lot hier namaals en hun vroeger gedrag op aarde; zoo volgt daaruit reeds, geheel onafhankelijk van de geschiedkundige vraag, of jezus wel dadelijk aan het kruis gestorven is? en zoo ja, of Hij dan, na zijnen dood, wel in waarheid door zijne volgelingen nu en dan gezien is geworden; dan of zij zich, door eene sterksprekende gelijkheid en verregaande nabootsing, in den persoon hebben vergist, en wat dies meer is? - dat, vermits jezus geleefd heeft, en derhalve toch eenmaal moet overleden zijn, dewijl alle dooden worden opgewekt, ook de Christus, al ware het juist niet met een zintuigelijk gevormd ligchaam, gelijk wij thans hebben, uit den dood is opgestaan; en vermits allen loon naar werken ontvangen, dat dan Hij, die de oorzaak van zoo veel heil voor het
menschdom is, moet zijn ingegaan in de heerlijkheid.
Maar zijn ligchaam is verbroken en zijn bloed ver-
{==373==} {>>pagina-aanduiding<<}
goten tot vergeving der zonden, d.i. ons geloof aan Gods vergevende genade zijn wij Christenen verpligt aan de zelfopoffering van jezus.
Voorzeker heeft de Priesterpartij jezus wel niet als een zoenoffer in de plaats van het menschdom willen slagten; en God wordt ook door geen menschenoffer gediend. Maar jezus heeft zich liever laten kruisigen, dan zijn voornemen laten varen, om Joden en Heidenen met God te verzoenen, door hen allen, met afschaffing van offerdienst, uitwendige boete en priestergezag, tot eene praallooze en redelijke vereering van zijnen Hemelschen Vader, en dat alleen door den band van opregte broederliefde, te vereenigen.
Doch de prediking van zulk eene leer, niet zonder scherpe bestraffing der huichelende Farizéën en ernstige teregtwijzing der ligtzinnige Sadducéën; eener leer, die de menschen zich gunstiger begrippen van het Opperwezen deed vormen, hen verbroederde en het juk der vooroordeelen in de Godsdienst deed afwerpen, doch even daardoor aan de Priesterregering den doodstcek gaf: deze prediking, met de noodwendig daarbij komende en allezins regtmatige aanvaarding van het gezag des langverwachten Herstellers, onder de toejuiching des volks, kostte den Verlosser zelven, gelijk Hij voorzien had, althans voor zoo veel in de magt zijner vijanden was, het leven. Jezus heeft dus niet ontzien te sterven tot vergeving der zonden, d.i. tot verzoening der menschen met God, die in hunne opgeklaarder beschouwing, en dus in een' onderwerpelijken zin (want in God is geene verandering denkbaar) van een vertoornd Regter een gaarne vergevend Vader werd. Jezus heeft ons Gode gekocht met zijn bloed, gelijk b.v., zonder eenige verdere vergelijking, onze Kroonprins de staatkundige vrijheid van Nederland met zijn bloed gekocht heeft in de velden van Waterloo; zonder dat God, hetzij jezus, hetzij den Kroonprins, in onze plaats gestraft heeft: en ieder weldenkend Wijsgeer gelooft, dat jezus de menschen met God heeft trachten te verzoenen, en inderdaad verzoent, door zijne leer, ten koste van zijn leven.

{==374==} {>>pagina-aanduiding<<}

Intusschen hebben de boozen de vestiging des Christendoms niet kunnen verhinderen. Wij allen zijn er belijders van. Jezus christus is ons van God, hetzij dan op eene buitengewone wijze, hetzij ten minste in den weg zijner albesturende Voorzienigheid, geschonken tot wijsheid, d.i. tot godsdienstige en zedelijke verlichting. Elk, die de leer van het Evangélie met andere Godsdiensten vergelijkt, zal dit gereedelijk toestemmen. De Joden hebben eenen Volksgod; de voor alle andere volken aanstootelijke hoop op eene verovering der aarde door een' toekomstigen Messias; eene geloofsleer met talrijke overleveringen, en eene eerdienst met plegtigheden overladen. Het Islamismus van mohammed kan, door zijne oorlogzuchtige strekking, gebrekkige zedeleer, veelvuldige plegtigheden, en voorgeschreven pelgrimstogt naar Mekka, niet alleen op geenen bijval van helderdenkenden rekenen, maar ook met geene de minste mogelijkheid de Godsdienst van het menschdom worden. Van de vroegere Godsdienststichters geeft zoroaster te veel voet aan bijgeloof en priestergezag; en confucius predikt eene uitmuntende zedeleer, maar geeft te weinig of geene hoop op eene alles vereffenende herleving des menschdoms. Het Evangelische Christendom alleen vereenigt al het goede van alle Godsdiensten in zich, met besnoeijing van meest al het overtollige. En de ongeletterde, wien zulk eene vergelijking van het zuivere Christendom met andere Godsdiensten te moeijelijk is, zal toch altijd moeten erkennen, dat er een schat van wijsheid in het Evangelie is te vinden; ja dat hij zijne godsdienstige en zedelijke kennis voornamelijk daaraan te danken heeft. Jezus is ons dus van God geschonken tot wijsheid.
Ten tweede is jezus ons van God geschonken tot regtvaardigmaking, d.i. om ons de vergeving onzer misstappen, op berouw en bekeering, te beloven: dit is de doorgaande leer van het Nieuw Verbond. Indien God ons niet genadig behandelde, zouden wij den moed verliezen om de volmaaktheid na te jagen, waartoe wij ons geroepen voelen, doch die wij aan deze zijde des

{==375==} {>>pagina-aanduiding<<}
grafs nimmer kunnen bereiken: want geene vlekkelooze heiligheid is voor den sterveling mogelijk, het onmogelijke kan met billijkheid niet worden gevergd, en echter laat niets zich afdingen op den eisch der eeuwige zedewet. De Rede gebiedt ons dus te gelooven aan Gods vergevende genade, gelijk die in den Bijbel verkondigd wordt, als zijnde het éénige middel om de strengheid van het Godsregt door billijkheid te matigen; terwijl het geene aanwijzing behoeft, dat Gods regtvaardigheid en barmhartigheid alleen in onze verdeelende manier van beschouwen onderscheiden zijn, maar zich, even als vrijheid en noodzakelijkheid, in Gods ééne en ondeelbare volmaaktheid verliezen. Jezus is de Stichter van onze Godsdienst, die de vergeving der zonden, op berouw en bekeering, verkondigt, zonder ons, tot verkrijging daarvan, eenige uitwendige Godsdienstpligten op te leggen. Jezus is ons dus door God geschonken tot onze regtvaardigmaking.
Maar dan ook geene vergeving, zonder opregt berouw en ongeveinsde verbetering! Gelijk Hij, die ons geroepen heeft, heilig is, zoo moeten wij zelven heilig worden in al onzen wandel. Gevoelen wij, dat de kracht ons oogenblikkelijk ontbreekt; jezus belooft ons den Goddelijken bijstand op ons gebed.... Maar - kunnen wij, alleen op wijsgeerige gronden, staat maken op de vervulling dier belofte? - O ja! want de gedachte aan den Oneindigen wekt onze ingesluimerde geestkrachten op: het is, alsof God in ons nederdaalt, wanneer wij zelven tot God ons verheffen. Eene onverbeterlijke zedeleer, welker aanvankelijke betrachting mogelijk wordt door uit haren aard geloofwaardige beloften, vinden wij in het Evangelie. Jezus is ons derhalve van God geschonken tot heiligmaking.
Maar dan ook tot volkomene verlossing: want heiligheid en zaligheid zijn hetzelfde. De strijd tusschen pligt en neiging moet ophouden, de scheidspaal tusschen deugd en geluk moet weggenomen worden in een' beteren toestand. Dit vordert de Rede, dit belooft het Christen-
{==376==} {>>pagina-aanduiding<<}
dom. Jezus is ons dus geschonken tot volkomene verlossing, al ware het slechts dewijl zijne leer onze zedelijke volmaking bij uitnemendheid bevordert.
Ten laatste wordt er aan de Hervormden gevraagd: of zij gelooven verpligt te wezen, om overeenkomstig de leer van het Evangelie te leven, en of zij daartoe gezind zijn?
Het redelijke en noodzakelijke van een toestemmend antwoord op deze vraag behoeft geen het minste betoog, zelfs niet eens tegen de vijanden van onze Godsdienst.
Ik meen dus, in het derde deel mijner Rede, te hebben aangetoond, dat ieder, ook bij de vrijste denkwijs, verpligt is, welmeenend ja te zeggen op de vier hiervoren opgegevene vragen; ik spoed mij dan ook thans tot het besluit dezer Verhandeling.
IV. Zoo is dan, Mijne Heeren! de aannemelijkheid van het Evangelische Christendom, alleen op wijsgeerige gronden, ons allen overtuigend gebleken, en de schijnbaar gegronde tegenwerping van fréret voor altijd wederlegd. Het strekt tot geene geringe aanbeveling van het Protestantismus, dat de zuivere Wijsbegeerte, schoon zij als zoodanig haar oordeel moet opschorten over geschilpunten van geschied- en letterkundigen aard, echter reeds, de zaak van voren beschouwd, zoo veel tot deszelfs verdediging weet bij te brengen. Voor zoo ver men evenwel mogt aanmerken, dat weinigen in staat zijn zoo scherpzinnig te redekavelen, is het antwoord gereed, dat, ja, wel zeer weinigen (welligt wijzelven niet, indien wij niet in het Christendom waren opgevoed) vooraf zouden kunnen bepalen, welke leerstukken tot vertroosting en verbetering eene volledige Godsopenbaring (want alle, ook gedeeltelijke waarheid is uit God) onmisbaar behelzen moet; maar dat verreweg de meesten vatbaarheid genoeg bezitten, om dan, wanneer de waarheid hun eenmaal verkondigd is, de noodzakelijkheid van het geloof daaraan in te zien. Zijn er nu sommigen, wien dit zelfs te hoog is, al doen zij er de poging toe; de zoodanigen missen dan het oordeel des onderscheids, in za-
{==377==} {>>pagina-aanduiding<<}
ken de Godsdienst betreffende. Zij zijn dus ook, zoo wel voor hun geloof als voor hun ongeloof, van alle verantwoording ontslagen. Zij zijn niet alleen in onschuld en eenvoudigheid, gelijk het behoort, maar ook in bekrompenheid van verstand en dadelijke onkunde, den kleinsten kinderen gelijk, en hebben waarschijnlijk (even als dezen bij een' vroegtijdigen dood) hunne opvoeding in een volgend leven te wachten. Hoe het zij, geene verdienste noch strafschuldigheid is er denkbaar, zonder oordeel des onderscheids. De onpartijdige Regter van al zijne redelijke schepselen
vonnist ieder naar het licht, dat hij ontvangen heeft; en het Christendom is wel eene Godsdienst voor eenvoudigen, maar niet voor onnoozelen.

Brief uit en over het oosten.

Uitstap door het Heilige Land.

Na mijn bezoek bij de Drusen kwam ik, langs de zeekusten stevenende, te Caïpha, aan den voet van den berg Carmel terug, alwaar
elie aux élémens parlait en souverain.



Den volgenden dag bragt ik eenige uren door met het bewandelen van de bergvlakte in derzelver onderscheidene rigtingen; het is de uitgestrektste en schoonste berg van Palestina: op verscheidene plaatsen is hij bedekt met houtgewas en bloemen. Aan het einde van een boschje palmboomen zagen wij voor onze voeten de beroemde vlakte van Esdraelon, welke de Kison met zijne wateren besproeit. Daar tegenover verheffen zich de Thabor en Hermon; en ter linkerzijde wordt de gezigteinder bepaald door de heuvelen van Samarië. Dit tafereel beantwoordt, ondanks deszelfs somberheid, geenszins aan het denkbeeld, 't welk men zich vormt van de doodsche dorheid van Palestina; men kan uit de uitstekende vruchtbaarheid opmaken, dat, indien dit land met zorg bebouwd wierd, hetzelve, gelijk eertijds, de hof des Heeren zoude zijn.
Bij het afdalen ontmoetten wij Arabische goochelaars,

{==378==} {>>pagina-aanduiding<<}
die hunne tenten aldaar opsloegen; zij boden ons voor dien nacht gastvrijheid aan, maar hun allerongunstigst voorkomen schrikte ons af. Zij waren vergezeld van jonge vrouwen, wier blaauwgeschilderde lippen weinig bekorend waren.
Genoodzaakt eenen langen omweg te maken, om den Kison te kunnen doorwaden, die door den regen was opgezwollen, kwamen wij eerst den volgenden morgen te Nazareth aan, nadat wij den nacht in een ellendig dorp hadden doorgebragt.
Nazareth is romanesk gelegen, aan den voet van een amphitheater van bergen. Van den kant, vanwaar wij kwamen, bemerkt men hetzelve niet, dan van de hoogte der bergvlakte, die het bestrijkt. Het heeft twaalfhonderd inwoners, die bijna allen Christenen zijn. De reizigers worden geherbergd in een Spaansch, zeer ruim en welonderhouden klooster, ofschoon het getal monniken er op meer dan de helft verminderd is, bij gebrek aan toevoer van de Christenheid. De kerk is rijk en heeft een fraai orgel; onder den vloer van het heilige der heiligen is een kelder, versierd met een prachtig altaar; men toont er de plaats, waar de Engel gabriël aan de Heilige Maagd verscheen. Bij zijne verschijning brak eene granietzuil, die het gebouw schraagde, in twee stukken; het onderstuk is verdwenen, maar het bovengedeelte der zuil is aan het gewelf blijven hangen. De kapellanen verzekeren stellig, dat het er niet in is gemetseld, en dat het er slechts door een eeuwigdurend wonder aan blijft vasthechten.
Op eenigen afstand van de kerk toont men een gedeelte van de werkplaats van den heiligen jozef, en, vlak daarnevens, de school, waar onze Heer te zamenkwam met de kinderen van zijnen leeftijd. Een weinig verder wordt, ter vereering voor de geloovigen, een stuk steen van vier voet hoogte en vijf of zes lengte vertoond, welke men zegt, dat tot tafel voor jezus gestrekt heeft, gedurende een' maaltijd, door hem met zijne discipelen gehouden. Op anderhalve mijl van Nazareth, in de vallei, toont men eene hooge en spitse rots, op welker top jezus door het volk geleid werd, om in den afgrond gestort te worden. Men toont, op eenige vademen daaronder, de plaats, waar hij in het midden van hen doorging en verdween, gelijk ook het merk zijner handen en van een gedeelte van zijn ligchaam. Deze aanwijzingen brengen dien goeden vaderen eenige voor-
{==379==} {>>pagina-aanduiding<<}
deelen aan. Maar het belangrijkste schouwspel, dat Nazareth oplevert, bestaat in het grootsch en verheven landschap, 't welk hetzelve omringt. Eene diepe en stille vallei, welke door een in 't wild groeijend loof met een somber groen bedekt is, aan alle ontheiligende blikken onttogen door eene omheining van rotsen, die hare kronkelende zoomen omringen; ziedaar de plaats, waar het den Verlosser der menschen behaagde, in heilige afzondering, na te denken over zijne hemelsche roeping: men kan die plaatsen niet beschouwen, zonder er, met eene vrome aandoening, het merk zijner voetstappen gedrukt te zien, en zonder nog, als 't ware, den hemelschen wierook zijner gebeden ten Hemel te zien opstijgen!
Des anderen daags bezochten wij den Thabor, op zes mijlen afstands van Nazareth gelegen. Het is een schoone, afgezonderde heuvel, welks top bedekt is met een digt bosch. De bergvlakte is zeer beperkt, en men heeft er een prachtig gezigt. Aan den voet, in het midden van een boschje, plaatst de overlevering het huis, waar de Profetes debora geboren werd. Hoe klein werd ons de zegepraal, welke napoleon te dezer gewijde plaatse heeft bevochten!
Van den Thabor begaven wij ons naar Cana, langs een zeer smal pad. Dit dorp, bevolkt met twee- of driehonderd inwoners, ligt in eene vallei, op eene kleine hoogte; men toont er de plaats, waar het eerste wonder van jezus geschiedde. De steenen vaten, waarvan het Evangelie spreekt, zijn in dit vlek nog in gebruik; wij zagen verscheidene vrouwen, die dezelve op het hoofd droegen, toen zij van den put terugkwamen. Voor het overige schijnt het, dat de schoonheid der jeugdige Kananesche vrouwen tot op onze dagen stand heeft gehouden.
Van ons uitstapje teruggekomen, kwamen wij weder in het klooster van Nazareth, en men zette ons tot maaltijd een' voortreffelijken visch voor uit het meer van Tiberias. Ik bragt vervolgens eenige uren door in de cel van den opperste. Die grijsaard beklaagde zich bitter over de bedorvenheid der eeuw, over het verval van het geloof, en hij meende er het bewijs van te vinden in de omwenteling van Spanje en in de vermindering der inkomsten van het klooster. ‘De magt en werkzaamheid des Duivels,’ voegde hij er bij, ‘gaan tegenwoordig alle geloof te boven.’ Hetgeen dien monniken het meeste verdriet veroorzaakt, is, dat hun

{==380==} {>>pagina-aanduiding<<}
toestand verergert; hun wijn vooral is niet te drinken, enz. Het gelukte mij, een dier geestelijken te troosten, door van hem, voor den prijs, dien hij mij vroeg, een reliquiëndoosje te koopen, hetwelk een bijna onzigtbaar gedeelte van het lijk van den heiligen franciscus bevatte!
Van Nazareth kwamen wij aan den voet van den berg Carmel terug, en volgden daarop de oevers der zee aan den kant van Cesarea.
Des anderen morgens zeer vroeg zetteden wij onzen togt langs de kust voort. De weg is, op die plaats, zeer gevaarlijk, uit hoofde van de struikroovers, die dat oord ontrusten. Voor het overige heeft het land een dor en eentoonig voorkomen. Des avonds vonden wij het kamp, waar wij voornemens waren halte te houden, bezet door Sheiks met hun gevolg; hetgeen ons noodzaakte, ons nachtverblijf te houden in eene slechte hut, omtrent een half uur verder gelegen.
Wij bejammerden het zeer, gedurende dien verdrietigen togt, dat de oorlog, waarvan het grondgebied van Naplouse het tooneel was, ons niet toeliet, ons door die stad naar Jeruzalem te begeven; de reis zou alsdan veel aangenamer zijn geweest. Eindelijk kwamen wij te Jaffa, op den morgen van den volgenden dag, dwars door eene menigte tuinen en geurige boomgaarden, waar peren, meloenen en oranjeäppelen in menigte groeijen Die stad verheft zich amphitheaterswijze aan den oever.
Wij genoten een zeer vriendelijk onthaal van den Consul, Signor damiani, een ijverig Christen en gestreng waarnemer der vasten, waarvan hij de voorschriften zelfs overdreef, door ons den wijn te onthouden bij den avondmaaltijd; zelfs een Dervis zou op dat stuk zóó gestreng niet zijn geweest. Hij sprak ons veel over napoleon, dien hij bij zich ontvangen had bij gelegenheid van de inneming van Jaffa, en wien hij tot gids verstrekt had. Ofschoon die togt van het Fransche leger hem bijna van alles beroofd had, verhief hij den Generaal tot de wolken, en toonde met zekeren trots de sopha, op welke deze gerust had. Hoezeer dat meubelstuk thans veel van zijnen glans verloren heeft, moet men echter bekennen, dat de vreemdelingen, die geen dragelijk verblijf kunnen vinden dan bij den Consul, zeer te beklagen zouden zijn, indien zij het niet te hunner beschikking hadden. De Heer damiani draagt het Turksche kostuum, en, wanneer hij zijne functiën als Consul uitoefent, bepaalt hij

{==381==} {>>pagina-aanduiding<<}
zich tot het dragen van de Engelsche kokarde op zijn' tulband. In een der zijstukken van zijn hotel wijst men de woning aan van simon den lederbereider; het is eene donkere kamer, welker zoldering ondersteund wordt door twee pilaren, die men zegt, dat een wonderdadig vermogen bezitten.
Des anderen morgens vroegtijdig kwamen wij te Rama (het oude Arimathéa), een dorp gelegen in eene vrij uitgebreide vlakte en omringd met een olijfbosch. Er is een Roomsch klooster, 't welk door een' Spaanschen monnik alleen bewoond wordt. Die man onthaalde ons zoo slecht, dat wij besloten, een' inboorling te verzoeken, ons huisvesting te verleenen. Tegen den avond ontvingen wij de uitnoodiging, om ons te begeven naar een Armenisch klooster in de nabuurschap. De opperste was afwezig. Het is een bekwaam verblijf, bewoond door vijf of zes geestelijken van eene zeer vrolijke geaardheid; zij noodigden ons uit, deel te nemen aan hunnen avondmaaltijd, en spraken op een' vertrouwelijken toon met ons. Ik heb dikwijls gelegenheid gehad op te merken, dat de Armenische monniken zich boven anderen onderscheiden door hunne manieren, en zich meerder vrijheden veroorloven, dan de geestelijken van andere Orden.
Den volgenden morgen, vóór het aanbreken van den dag, bevonden wij ons op den weg naar de Heilige Stad. Bij het vertrek uit Rama volgt men, gedurende drie uren, eene vlakte, die met rotsaardige heuveltjes bezet is, waarna men ongevoelig de bergen van Judea nadert. Derzelver paden waren zoo smal, zoo hobbelig, en zoo modderig door de aanhoudende regens, dat onze paarden er niet dan met moeite op de been konden blijven. Eindelijk bereikten wij, na verloop van negen afmattende uren, den top van den hoogsten berg, van waar wij Jeruzalem, op een' geringen afstand, ontdekten. Deszelfs gezigt verwekt in de ziel een' somberen indruk, van droefheid en schrik beide.
Wij traden de stad binnen door de poort van Bethlehem, waar men ons dadelijk liet doorgaan, en namen onzen intrek bij een' Arabier, niet verre van de wallen en nabij den toren van david (genaamd die der Pisanen); oordeelende, dat het beter ware, in vrijheid te leven op de Oostersche wijze, dan opgesloten in een klooster, en genoodzaakt, ons te schikken naar de regels van hetzelve. Maar men kan zijn

{==382==} {>>pagina-aanduiding<<}
lot niet ontgaan. Nadat ik een' genoegelijken avond had doorgebragt, ontving ik den volgenden dag eene boodschap van den opperste des kloosters, die mij gastvrijheid aanbood; en op mijne weigering kwam hij zelf zijne uitnoodiging herhalen, op grond van het gevaar, 't welk er voor mij in zoude gelegen zijn, indien ik mij niet bevond onder de bescherming der Vaders van het Heilige Land, in een' tijd, waarin Judea ter prooije was aan al de woede van den oorlog. Die goede vader, door de monniken van Konstantinopel van mijne reis onderrigt, wilde de schatting niet verliezen, welke hij regt had te vorderen van de reizigers, die het Heilige Graf komen bezoeken. Ik begaf mij dus derwaarts. Hij behandelde mij als een waar pelgrim: eene zeer koude cel, behangen met houtsneêprenten, die heiligen of martelaren voorstelden, eene tafel, een stoel, eene slechte matras, dit was alles, wat mij ten deel viel. Bij geluk ontmoette ik een Iersch Edelman, dien zijn reisgenoot verlaten had, om naar Europa weder te keeren.
Ik bezocht dadelijk de omstreken der Heilige Stad van den kant van het Zuiden. Wanneer men de poort van Bethlehem uitgaat en een' hollen weg door, die zich beneden dezelve uitstrekt, komt men aan den Berg des Gerigts of van Sion. Grootsch is deszelfs aanblik uit de diepte van het woeste dal Hinnom, omzoomd door eene keten rotsen, die het tot bolwerk verstrekken. Niets verstoort de stilte dezer eenzaamheid. Ter regterzijde verkwikt de Olijfberg op eene aangename wijze het oog. Aan deszelfs voet strekt zich het dal Jozafat uit, alwaar men, dwars door de boomen, het graf van zacharias ontdekt, den laatsten der Profeten, die door de Joden ter dood zijn gebragt. De eenige beek, welke men van die zijde bespeurt, komt uit de fontein Siloam, aan de tegenovergestelde zijde van Sion. De Heilige Stad is verdwenen, en met haar de gewijde gedenkteekenen, in haren omtrek besloten; en men moet wel een sterk geloof bezitten, om thans derzelver plaats te herkennen. Maar het gezigt dier landstreek, zoo vruchtbaar in wonderwerken, is hetzelfde gebleven. De rotsen, de meren, de valleijen, de bergen van het Heilige Land zijn er altijd nog; alleenlijk hebben eenzaamheid en verwoesting er de beweging en levendigheid vervangen. Derzelver roem is verdwenen; maar derzelver schoonheid bestaat nog, hoewel in een' somberen, digten sluijer gehuld. De vreemdeling schept er een weemoedig vermaak in,

{==383==} {>>pagina-aanduiding<<}
om dezelve te doorloopen. Bij elke schrede verlevendigt zijne verbeeldingskracht de natuur, die bijna verstorven is op deze kale bergen, op deze vlakten, die het merk van menschenvoeten verloren hebben, in die valleijen zonder echo, en zij toont hem het leven en de onsterfelijkheid, zich schitterend verheffende te midden der menschelijke ellende.
De drukkende hitte ontrukte mij aan die vrome bespiegelingen, en noodzaakte mij, vroegtijdig weder huiswaarts te keeren. De nadering van het paaschfeest, gedurende hetwelk de pelgrims zich in menigte te Jeruzalem bevinden, verhoogde nog het belangrijke van mijn verblijf in die stad. Die tijd wordt met ongeduld verbeid in alle de kloosters, vooral in die van de Latijnsche en Armenische geestelijken. Dit laatstgenoemde klooster, hetwelk gelegen is nabij de poort van Sion, is zeer ruim, en heeft een' grooten tuin; men kan er omtrent 800 pelgrims huisvesten; de armsten worden geplaatst in de gebouwen, tot het klooster behoorende; maar de rijken vinden in het klooster zelve kamers, op de Oostersche wijze met meubelen voorzien, en alles, wat zij billijkerwijze kunnen wenschen. Deze laatsten vertrekken nooit, zonder aan de kloosterbroeders aanzienlijke giften te schenken, welke somwijlen verscheidene duizende guldens bedragen. Indien een pelgrim er sterft, behoort alles, wat hij nalaat, tot de Orde. De kerk van het klooster is zeer prachtig versierd, en de vloer bedekt met schoone kerktapijten. De wijk der Armeniërs is de eenige aangename; de straten der stad zijn overigens zeer smal en slecht geplaveid, de huizen van een armoedig voorkomen, en de Bazar zelve heeft niets merkwaardigs. Men ontmoet bijna niemand op de straten; de kloosters, die men er, hier en daar verspreid, ziet, gelijken naar vestingen, wegens de hoogte en dikte der muren, die dezelve tot bolwerken strekken. Men zoude bijna zeggen, dat de monniken, dezelve stichtende, voornamelijk bedacht zijn geweest op hunne persoonlijke veiligheid, De Joden en Christenen vertoonen zich niet, dan onder den uiterlijken schijn van armoede, ten einde de jaloersche hebzucht der Turken niet gaande te maken. De wijk, welke uitsluitend den Joden behoort, is
ten oosten gelegen, in het benedengedeelte der stad; het is de morsigste van alle. Men vindt er echter zeer rijke inwoners, welke op een' met hun vermogen overeenkomstigen voet leven. De Joden van beiderlei seksé hebben er, over het algemeen, een

{==384==} {>>pagina-aanduiding<<}
bevalliger uiterlijk voorkomen, dan in de andere werelddeelen, ofschoon hun gelaat altijd de onuitwischbare trekken van het Hebreeuwsch karakter vertoont.
De bevolking van Jeruzalem beloopt omtrent 20,000 zielen; te weten 10,000 Joden, 5000 Christenen en 5000 Turken of Arabieren. De stad heeft omtrent drie mijlen in omtrek.
De stad, grenzende aan het dal Jozafat ten oosten, en ten zuiden aan dat van Hinnom, vormt een ruim vierkant op de vlakte van den berg Sion, dien zij geheel bedekt. Ten noorden is de vlakte van Jeremias, bezaaid met olijfboschjes. De omtrek der oude stad moet niet veel grooter geweest zijn, ten zij zij zich ten noorden in de vlakte uitstrekte. De berg Sion is de helft minder hoog dan de Olijfberg, de minst hooge van die, welke Jeruzalem bestrijken. De stad, met geduchte bolwerken omringd, heeft vijf poorten, te weten: de gouden poort, die van Damascus, Sion, St. Stephanus en Bethlehem.
Vergeefs zou de reiziger buiten hare muren den Kruisberg zoeken; hij is binnen haren omtrek begrepen, en in dat opzigt is zijne omschansing thans regelmatiger dan eertijds. Het is een kleine berg, welks hoogte geene verandering heeft kunnen ondergaan, en op welks top zich de kerk van dien naam bevindt. Daarenboven bepaalt de overlevering deszelfs ligging zoo naauwkeurig, dat de bedenkingen van het ongeloof hieromtrent onverschoonlijk zouden zijn.
De moskee van omar, ontoegankelijk voor de Christenen, is het prachtigste gebouw van het Turksche rijk; zij is gesticht ter plaatse, waar eertijds de tempel van salomo zich verhief. Rondom dezelve is eene ruime plaats, beschaduwd door wijngaarden, die de eenige aangename wandelplaats voor de stad uitmaken. De moskee ligt nagenoeg op hetzelfde vlak met de naburige straten, ofschoon de tempel van salomo zeer veel hooger lag, dan het overig gedeelte der stad. Tegenwoordig is het hoogste gedeelte ten westen, tusschen de poorten van Bethlehem en Sion. De helling van den berg van dien naam, beschaduwd door olijfboomen en bedekt met tuinen, levert een vrij aangenaam gezigt op; aan het zuidelijk uiteinde der stad, op eenige schreden afstands van de wallen, ziet men de moskee van david, waar de Turken verzekeren, dat de overblijfselen van dien Koning en van zijnen zoon salomo rusten. Zij

{==385==} {>>pagina-aanduiding<<}
grenst aan een klein gebouw, gesticht op de overblijfselen eener aloude kapel. Dáár hield jezus den laatsten paaschmaaltijd met zijne discipelen.

(Het vervolg en slot hierna.)

Iets, over het eiland Texel.

(Vervolg en slot van bl. 349.)

De Burg is de hoofdplaats van het Eiland. Van ouds had zij, volgens de oorkonden, stedelijke privilegiën, en was door eene gracht en poorten beschermd. Het is jammer, dat de mindere welvaart van Texel zich in de slooping van verschillende gebouwen en de mindere uitwendige netheid van een aantal andere zoo duidelijk openbaart, daar anders dit dorp, ten aanzien van deszelfs uitgebreidheid, regelmatigen bouw, fraaije Hervormde kerk als anderzins, voor menig binnenstadje niet zou behoeven te wijken. Het dorp bevat naar gissing ruim 350 huizen, verdeeld in 8 of 10 straten, drie pleinen, enz. Men vindt er het Raadhuis; een tweede gebouw, waar het Vredegeregt zijne teregtzittingen, en verschillende andere Collegiën hunne bijeenkomsten houden; eene Hervormde, eene Doopsgezinde en eene zeer ruime Roomschkatholijke kerk; de eerste onderscheidt zich door hare grootte; derzelver toren kan een goed eind wegs in zee gezien worden; van binnen heeft zij een koor en een zeer fraai orgel, en is op moderne wijze betimmerd; - de boide overige kerken had ik geene gelegenheid te bezigtigen. Men heeft aan den Burg eene markt, welke op de zoogenaamde groene plaats wordt gehouden, dat een ruim, rondom met huizen betimmerd, en met een aantal zware boomen beplant plein is.
Men vindt voor het overige aan den Burg verscheidene liefdadige en nuttige gestichten en instellingen; zoo als het algemeene Weeshuis, dat een zeer ruim en ouderwetsch gebouw is, hetwelk oudtijds een gedeelte van zeker klooster heeft uitgemaakt. Men wijst er den vreemdeling nog de plaats aan, waar de overlevering wil, dat de bekende, zoo rampspoedige ada in kluisters zoude gezeten hebben, alsmede haar afbeeldsel, hangende boven den ouderwetschen schoorsteen van een der vertrekken van het gebouw, met het onderschrift: pro rege, lege et grege. Dit gebouw schijnt tot

{==386==} {>>pagina-aanduiding<<}
zijn tegenwoordig doel zeer goed ingerigt, en bevat een 30 à 35tal ouderlooze kinderen, die tot meerderjarigheid toe daarin worden gehuisvest, van voedsel en kleederen voorzien, en tot eenig nuttig handwerk of bedrijf worden opgeleid. Een gesticht van liefdadigheid, mede een ruim en welgelegen gebouw, dat insgelijks behoeftigen opneemt en aan anderen in het huis zelve werk verschaft. De zindelijkheid, die in beide deze gestichten heerschte, en de orde, die in dezelven scheen in acht genomen te worden, troffen mijne aandacht. Verder verscheidene Hofjes, of, zoo als men hier zegt, Armenkamers, welke huisvesting en eenigen onderstand van levensmiddelen en brandstoffen verleenen; buitendien worden er, gedurende de vier wintermaanden, drie malen 's weeks aan de armen gekookte spijzen en brandstoffen uitgedeeld (*). Voorts een Departement der Maatschappij Tot Nut van 't Algemeen, waarin des winters geregeld voorlezingen gehouden worden; eene Afdeeling der Maatschappij van Weldadigheid; eene dergelijke van het Nederlandsche Bijbelgenootschap; eene Leesbibliotheek ten behoeve van den Burger- en mindere standen, enz. enz.
De overige dorpen leveren minder bijzonderheden op. Het oude Schild is een groot, digt bebouwd en levendig dorp, dat zeer goed met klinkers bestraat is, en in dit opzigt veel boven alle de andere dorpen vooruit heeft, alwaar de straten over het algemeen slecht zijn, dat even zeer aan de onhebbelijk groote steenen, als aan de manier van bestraten zelve te wijten is. Het heeft eene Hervormde en eene Roomschkatholijke kerk. - De Hoorn is mede een uitgestrekt dorp, alwaar ik nagenoeg niet dan vrouwen en kinderen zag, denkelijk doordien de mannen, meestal zeelieden, van huis zullen geweest zijn. Men vindt aldaar eene Hervormde, eene Doopsgezinde en eene Roomschkatholijke kerk. - Oosterend is een in het vierkant gebouwd vrij net dorp, dat zijne kerk en kerkhof, rondom met boomen beplant, in het midden heeft. - De Waal is kleiner, en wordt alleen door landbouwers bewoond; het heeft ook eene Hervormde en eene Doopsgezinde kerk. - De Koog, eindelijk, dat nog alleen aan zijne kerk en toren den naam van dorp

{==387==} {>>pagina-aanduiding<<}
verschuldigd is, alzoo verscheidene buurten of gehuchten op Texel, zoo als het nieuwe Schild, Zevenhuizen, enz. veel grooter zijn, - de Koog is het treurig overschot van een voorheen zeer bloeijend en uitgestrekt dorp, en was, zoo men zegt, de oude hoofdplaats van het Eiland. Dit alles mag echter welligt honderd jaren geleden zijn. Het is het éénige niet bestraatte dorp. Men vindt er intusschen nog eene zeer goed ingerigte school voor 25 à 30 kinderen.
De eenigste haven van het Eiland is aan het oude Schild. Dezelve is echter ondiep, hetwelk te meer te bejammeren is, daar derzelver kom anders vrij ruim is, en eene goede lig- en losplaats zoude aanbieden. Op het havenhoofd wordt des avonds eene lantaren ontstoken ten dienste der zeevarenden; anders heeft men op het Eiland geene vuren tot dit einde. Langs de haven zijn eenige Rijks- of Dominiale pakhuizen, eene Scheepstimmerwers enz. Alhier komen, met weinig uitzondering, alle de behoeften aan voor het Eiland, weike van daar per as meestal over den Burg naar de andere dorpen vervoerd worden. Het getal wagens, dat in een rond jaar den grooten weg tusschen het oude Schild en den Burg passeert, bedraagt verscheidene duizenden. Hieraan is het dan ook toe te schrijven, dat vele artikelen aan den Burg en over het geheele Eiland duur worden, door de daarop vallende wagenvrachten. Vooral geldt dit ten aanzien der brandstoffen, die nagenoeg alle van Vriesland en elders worden ingevoerd; te meer, daar deze weg, grootendeels uit zand bestaande, des zomers niet anders dan stapvoets door de voor de zwaar beladen vrachtwagens gespannen paarden kan bereden worden.
De oppervlakte van het Eiland Texel, zoo als het nu ééne gemeente is, kan, naar mijn oordeel, tot drie hoofddeelen gebragt worden. Het eerste namelijk, het eigenlijk oude Texel, zoo als het sedert Eeuwen omdijkt, en in 17 of 18 verschillende polders verdeeld was en nog heden is, die allen onder één Dijks- en Polderbestuur behooren, dat uit Dijkgraaf, Hoogheemraden en Hoofdingelanden bestaat, met een' Secretaris, een' Penningmeester en een' Dijksbode, en aan den Burg bijeenkomt. Het tweede deel, bestaande uit slechts één' enkelen polder, Waalenburg, welke eerst in 1488 is ingedijkt en 900 Rijnl. morgens groot is (*), een

{==388==} {>>pagina-aanduiding<<}
geheel afzonderlijk Dijksbestuur heeft, en als 't ware op zichzelve staat. En eindelijk het geheele Buitenveld en Eijerland, dat oudtijds op zichzelve stond, maar nu onmiddellijk tot Texel behoort en daarmede één geheel uitmaakt. Deze Buitenvelden behooren aan het Domein, en zijn van eene ontzaggelijke uitgebreidheid, als begroot wordende op niet minder dan 4 à 5000 Rijnl. morgens oppervlakte, welke aan de westzijde door den zoogenaamden zanddijk en duinen tegen de zeevloeden beschut wordt, maar aan de tegenovergestelde zijde daarvoor open en bloot ligt.
De polder Waalenburg is, wat den vorm aangaat, de Noordhollandsche Beemster in het klein, vierkant en in regelmatige rij- en andere wegen door schietslooten verdeeld; terwijl verscheidene uitgestrekte boerenplaatsen in denzelven gelegen zijn. De waarde van het land wordt als zeer verschillend opgegeven. Hetzelve ligt doorgaans laag, zijnde dan ook een watermolen (*) meestal in werking, om dien polder van het overtollige water te ontlasten. Men vangt veel visch in deszelfs kolken en plassen, voornamelijk snoek en aal; de baars, die er voorheen veel moet gevangen zijn, is sedert het planten van den snoek merkelijk verminderd en zelfs schaars geworden. Veelal wordt deze polder voor hoolland gebruikt; wordende oudtijds, in dit opzigt, de voorraadschuur van Texel genaamd. Het is regt jammer, dat men dezen polder niet, even als de Beemster, met boomen beplant heeft, daar dezelve alsdan, even als gene, de aangenaamste rij- en wandelwegen zoude opleveren.
De Buiten- of Dominiale gronden worden in drie deelen verpacht. Er zijn drie groote boerderijen op, waarvan de eerste het Zanddijkshuis en de andere de Kwelder genaamd wordt; terwijl de derde pachter (die van het Eijerland) een zeer goed en ruim steenen gebouw bewoont, oorspronkelijk ingerigt ten dienste van Heeren Gecommitteerden van het Noorderkwartier, en ook thans nog gedeeltelijk ten dienste staande der strandvonderij op deze kusten; eene boerderij is aan dit huis verbonden. Elk dezer pachters bezit en weidt eene groote menigte vee, vooral schapen. Het is bekend, dat het Eijerland zijnen naam ontleent van de tallooze menigte

{==389==} {>>pagina-aanduiding<<}
eijeren, die verschillende vogels daar leggen, en in Mei en Junij dagelijks gegaard, en bij groote hoeveelheden, vooral naar Amsterdam, verzonden worden. Voorheen, en tot vóór nog twée jaren, waren hier ontelbare scharen van konijnen, wier vangst en uitvoer, mede naar Amsterdam, insgelijks een' belangrijken tak van handel voor de pachters van het Buitenveld was. Het besluit echter van Z.M. van den 25 Nov. 1827 heeft, naar het schijnt, op Texel volkomen doel getroffen. Ik althans zag nu geen enkel konijn meer op het geheele Buitenveld of Eijerland, en, naar mij een der pachters verzekerde, kon men dezelve, tot zijne groote ergernis, zoo goed als uitgeroeid beschouwen.
Naar het mij voorkomt, zoude het wel der moeite waardig zijn, dat onderzocht wierd, in hoeverre de bedijking dezer uitgestrekte velden uitvoerlijk ware; dat is, een' genoegzaam gunstigen uitslag zoude opleveren, welke de aanvankelijke, altoos aanzienlijke, uitgaven van bedijken, slooten afperken, aanleggen van verscheidene groote en een aantal bijwegen, daarstellen van sluizen, boerenwoningen, enz. enz. konden goedmaken. Naar men mij verzekerde, en dat ik door eigene proeven gedeeltelijk bewaarheid vond, zoude een goed gedeelte van deze velden uit goeden kleigrond bestaan, die met vrucht konde bebouwd worden; terwijl ook het overige nog gedeeltelijk een' middelmatig goeden grond oplevert, gedeeltelijk uit onvruchtbaren zandgrond bestaat. Dit zoude gewis geene onbelangrijke aanwinst zijn, en, onder een kundig en eerlijk oog, zeer mogelijk aanzienlijke renten kunnen opbrengen, - en te meer belangrijk, daar toch de steeds toenemende bevolking van het Rijk, zoo wel het Gouvernement als de particulieren, meer en meer de oogen zal doen vestigen op zulke gronden, als welke tot hiertoe werden voorbijgezien.
Maar keeren wij tot ons onderwerp terug. - Men heeft op Texel niet minder dan zeven scholen voor het lager onderwijs. Die aan den Burg, het oude Schild en den Hoorn zijn de talrijkste. Het gezamenlijk getal der schoolgaande kinderen beloopt 8 à 900. Deze scholen staan onder het onmiddellijk toezigt eener Schoolcommissie, die op gezette tijden aan den Burg vergadert, en over de aan haar toebetrouwde belangen raadpleegt. Men vindt hier geene schooltaks, zoo als schier overal ten platten lande, maar de traktementen der onderwijzers worden geheel en alleen door het Plaatselijk Bestuur

{==390==} {>>pagina-aanduiding<<}
betaald; iets, dat inderdaad te wenschen ware, dat algemeen ingevoerd wierd. Deze traktementen, met het onderhoud der schoollokalen, brandstoffen, enz. maken eene belangrijke uitgave uit voor dit Eiland, en bedragen niet minder dan eene jaarlijksche som van 4500 en meer guldens. Het is inderdaad een opbeurend denkbeeld, en doet het echt-Hollandsch hart zoo regt goed, wanneer men beseft en door de bewijzen gestaafd ziet, op welken trap van wezenlijke beschaving onze Noordelijke Provinciën, over het algemeen, kunnen aanspraak maken, en tot hoeverre het lager onderwijs in dezelve is opgevoerd. Wanneer men zich eens in Frankrijk verplaatst, dat middelpunt, zoo het heet, van alle beschaving, en men ziet daar, zoo als ik in de gelegenheid geweest ben te zien, in welk een' allerellendigsten toestand, in verscheidene steden van zekeren rang zelfs, het lager onderwijs is, en hoe het aldaar ten platten lande eene zeldzaamheid is, eenen boer eenigzins redelijk te kunnen zien lezen en schrijven, - en men ziet dan, wat dat lager onderwijs bij ons, wat het op een Eiland is van nog geen 5000 zielen, waar het integendeel onder de uitzonderingen behoort, iemand aan te treffen, die niet, vrij goed zelfs, lezen en schrijven kan, en dat een Plaatselijk Bestuur zich getroost, een aanzienlijk deel zijner inkomsten alleen aan het lager onderwijs te besteden; waarlijk, dan zegenen wij de hand der Voorzienigheid, die ons onze Noordelijke en moerassige Provinciën tot geboorte- en woonplaats aanwees, op wier uiterste grenzen, te midden van de golven der Noordzee, nog ware beschaving en geestontwikkeling gevonden en aangekweekt wordt; en wij benijden niet meer de vruchtbaarder vlakten onzer Zuidelijker naburen, wier vaak geheel onontwikkelde geestbeschaving veeleer ons hartelijk medelijden opwekt. Inderdaad, dit heeft mij getroffen; en eere zij alle diegenen,
welke het aangaat, voor de echt-liberale wijze, op welke deze hooge aangelegenheid door hen behandeld wordt!
Wat de geaardheid en zeden der Texelaren aangaat, zoo heeft men slechts een oppervlakkig oog noodig, om te zien, dat die merkelijk verschillen, naarmate van de plaatselijke ligging en daardoor verschillenden omgang en hoofdberoepen. Aan den Burg, bij voorbeeld, dat een landelijk vlek is, waar de meeste burgers kooplieden, winkeliers, ambachtslieden, enz. zijn, en de voornaamste bewoners, die aldaar in verschillende posten of betrekkingen geplaatst zijn, of

{==391==} {>>pagina-aanduiding<<}
wier familiën aldaar leven, van buiten het Eiland zijn, wier omgang noodwendig op de andere standen moet invloed hebben, aldaar neemt men onder beide seksen der geboren Texelaren een' geheel anderen geest en manieren waar, dan aan het oude Schild, waar de rondheid, gulheid en ook wel zeer Inidruchtige vrolijkheid gevonden wordt, die den zeeman veelal kenmerkt. Aan het Oosterend, de Waal, en op het platte land, kunt gij weêr al het stijf eenvoudige en eigenaardige van den boerenstand vinden. Dit gaat zoo ver, dat elk dorp een zeker gevoel van eigen-ik heeft ten aanzien der andere, hetwelk zich soms in kleinigheden zelfs openbaart. Over het algemeen, echter, vond ik de inwoners hupsch, vriendelijk en beschaafd.
Men heeft, naar het schijnt, aan den Burg, onder de daar wonende fatsoenlijkste ingezetenen, eene vrij goede zamenleving, welke zich dan ook tot een' zekeren eigenen stand en kring bepaalt, en afgescheiden is van die der geboren ingezetenen. Men leest er de meeste Hollandsche dagbladen en tijdschriften, en door de dagelijksche correspondentie, vooral met Amsterdam, is men er met het nieuws van den dag vrij goed bekend. Societeiten of gezelschappen buitenshuis vallen niet in den smaak, en doorgaans hebben alle bijeenkomsten aan de huizen zelve plaats.
Lang vóór ik dacht ooit dit Eiland te zullen bezoeken, had ik veel gehoord van een' zekeren omgang tusschen de jonge lieden van beide sekse, vóór derzelver huwelijk, welke van een' zeer vrijen aard, en kweesten genaamd zoude zijn, en niet alleen op Texel, maar nog op verscheidene andere plaatsen in Noordholland bestaan, en nog in zwang zoude zijn. Niemand echter, wien ook ik hiernaar vroeg, wist mij daarvan iets anders te zeggen, dan alleen, dat, volgens de overlevering, deze gewoonte wel vóór eene reeks van jaren bestaan had, maar dat de tegenwoordige leeftijd althans daarvan geen voorbeeld meer wist op te leveren. Er bestaat alleen, naar men mij verhaalde, eene wijze van verkeer tusschen de jonge lieden der geboren ingezetenen, welke men krieken, een kriek hebben noemt. Dit is ondertusschen niets anders dan eene bijeenkomst onder de burgerklasse of boerenstand, welke des avonds aanvangt ten 6 of 7 ure, en, met meerdere of mindere vrolijkheid, tot 10 of 12 ure duurt; gedurende welken tijd men zich vermaakt met praten, zingen en schertsen, terwijl somtijds likeur of wijn, maar

{==392==} {>>pagina-aanduiding<<}
meestal koffij met rijkelijk koek gebruikt wordt. Deze bijeenkomsten echter zijn zeer betamelijk, en leveren hoegenaamd geene schennis der eerbaarheid op.
Overigens zien de inwoners er gezond en kloek uit; waartoe de zuivere lucht, die men er geniet, en de doorgaans hooge ligging van den grond, zeer zeker veel toebrengen. Vooral aan het oude Schild en oostelijk gedeelte des Eilands vindt men reusachtige en sterk gespierde mannen. De vrouwen zijn over het algemeen niet onbevallig en zeer blank van vel; men ziet er onder de meisjes, die zeer fraai zijn. De spraak der inwoners verschilt eenigzins, naar mate der plaatselijke ligging; meestal is die snel en met zekere eadence verzeld, zoo als men dit buiten de groote steden veelal opmerkt. Buiten de gewone verbasteringen, die men in Noordholland schier overal aantreft, levert zij echter niets bijzonders op.
De leefwijze op Texel verschilt mede, al naar mate van den stand der ingezetenen. Voor den burger- en boerenstand is, zoo als overal, 12 ure de middagklok; voor de overigen 2 à 3 ure. De eigenlijke Texelaren echter eten en drinken verscheidene malen daags, waaronder een kopje koffij met koek eene hoofdrol speelt. De nationale kleederdragt der vrouwen is veelal de gewone Noordhollandsche, echter met minder stijfheid verzeld.
Op Texel worden uitnemend lekkere groenten geteeld, waarvan ik zelf herhaalde ondervinding gehad heb, zoo ook de vruchten, doch in mindere hoeveelheid dan voorheen. Het brood, alsmede het ossen- en kalrsvleesch vond ik zeer goed, en vooral het laatste veel beter, dan men ten platten lande gewoonlijk aantreft; het lamsvleesch alhier gaat voor zeer lekker door. Het water is meestal regenwater, dat op de gewone wijze in bakken opgevangen wordt, met uitzondering van het oude Schild, dat tegen een' vasten jaarlijkschen prijs, van weinig belang, uit de wellen voorzien wordt, die men op een kwartier uur afstands van daar, over het buiten Brakenstein, vindt, en welk water bij uitstekendheid geschikt is om op lange zeereizen te dienen, daar hetzelve de eigenschap bezit van een' zeer geruimen tijd volkomen goed te blijven, waarom het dan ook bij voorkeur door de zeeschepen ingenomen wordt, dat eene der voornaamste inkomsten uitmaakt van het algemeen Weeshuis van Texel, aan hetwelk deze wellen of putten in eigendom toebehooren. Snoek, paling,

{==393==} {>>pagina-aanduiding<<}
eenige baars, enz. hebben wij reeds opgemerkt, dat in den polder Waalenburg gevangen wordt; terwijl in den jagttijd alhier een ruime voorraad van allerlei gevogelte wordt gevonden: in de vijf eendenkooijen, die men op het Eiland heeft, worden, zoo als dat gaat, nu meer dan minder vogels gevangen, die deels op het Eiland verkocht, deels, en wel hoofdzakelijk, naar Amsterdam worden uitgevoerd. Het haas, dat hier in vroeger jaren zeer talrijk moet geweest zijn, is merkelijk verminderd; men hoopt echter, en dit is wel waarschijnlijk, dat, met de uitroeijing van het konijn, deze jagt weder verbeteren zal.
Alles echter, althans met weinige uitzondering, is op dit Eiland duur, en de leefwijze, althans voor hen, die zich geene ontberingen getroosten willen, is verre af van goedkoop te zijn, dewijl, zoo als reeds opgemerkt is, zelfs de meest gewone dagelijksche behoeften gestadig van elders moeten aangevoerd worden. Wanneer ik mij echter niet zeer bedriege, dan is deze duurte van verscheidene voorwerpen ook veelal aan de traagheid der inwoners zelve toe te schrijven. Er moest veel meer land bebouwd, en garst, tarwe, aardappelen en ettelijke producten meer aangeteeld worden, dan nu gedaan wordt. Er worden jaarlijks op Texel ettelijke duizende guldens uitgevoerd voor behoeften, die men zich, met overleg en vlijt, even goed van den eigen bodem konde aanschaffen. Maar dan zou de boer wat meer moeten werken en wat minder zijn gemak moeten houden. En daar zit het juist! Ik heb opgemerkt, dat men, over het algemeen, dáár, waar de veefokkerij een hoofdbestaan uitmaakt, trage en onkundige boeren heeft; en dit geldt met nadruk op Texel. De boer aldaar is, over het algemeen, vadzig, eigenwijs en stijfhoofdig, en heeft, bij het inderdaad zeer goed natuurlijk oordeel, dat deze Eilanders doorgaans kenschetst, geen den minsten lust, om hetzelve tot verbetering van zijnen stand aan te wenden. Wanneer hij de dringende behoeften des levens vervuld ziet, dan bekommert hij er zich weinig om, of hij ook eenige genoegens daaraan kan toevoegen, die hij bovendien aan zijn eigenbelang kon dienstbaar maken, door netheid b.v. op zijne boerderij of woning, het schoonhouden zijner landerijen, het aanleggen van een tuintje of moezerij, het kweeken van eenig plantsoen, dat hem des zomers eene aangename schaduw, en des winters eene stevige beschutting konde verschaffen. Neen - dit alles is den regten

{==394==} {>>pagina-aanduiding<<}
Texelschen boer volmaakt onverschillig, en wat zijn vader en grootvader niet deden, behoeft ook hij niet te doen. Vandaar de staat van verwaarloozing en slordigheid, die men op een aantal boerenplaatsen bespeurt. Hoevele honderde bunders land merkt men bij eene oppervlakkige beschouwing niet reeds dadelijk op, die uitermate geschikt zouden zijn voor houtgewas, en een' rijken intrest zouden opleveren, terwijl het nu ellendige weiden zijn, die naauwelijks de lasten kunnen goedmaken, en waardoor het geheele Eiland overvloed van brandhout zoude kunnen hebben, dat nu bij scheepsladingen van elders moet komen; terwijl de arme zich met den flaauwen brand van gedroogde zoden moet behelpen. Het gaat den Texelschen boer, zoo als het vele, zeer vele menschen gaat. Hij klaagt, en men mag gelooven, dat daartoe reden is. Maar wanneer hij deed alwat nijverheid en vlijt vermogen, met zijnen tijd voortleefde, afstand deed van zijne domme vooroordeelen en bekrompene denkwijze, en alle die middelen aanwendde, die de gevorderde staat onzer Landhuishoudkunde thans kent en aanbiedt; dan voorzeker zou hij eens zien en ondervinden, dat met zijnen grond heel wat anders en wat meer kan gedaan worden, dan waarvan hij nu droomt: doch dan zoude hij zijn gemakkelijk leven moeten vaarwel zeggen, wat minder praten en pijpjes rooken en wat meer werken in den vroegen morgen of den laten avond. Maar - dit zal wel eene stemme in de woestijn wezen!
Overigens vindt men hierop loffelijke uitzonderingen. Mij zijn verscheidene boeren aangewezen, die bij vele schapen ook een aantal koebeesten hielden, alle de werkzaamheden daaraan verbonden met zorg en ijver waarnamen, en wier landen in alle opzigten goed behandeld werden. Maar - het zijn uitzonderingen op den regel!
En hiermede zijn mijne aanteekeningen ten einde. Ik betuige, dat ik met genoegen eenigen tijd op dit belangrijk Eiland vertoefd heb, en mijn verblijf aldaar mij steeds eene aangename herinnering zal opleveren.





{==395==} {>>pagina-aanduiding<<}

Anekdoten, rakende de Fransche omwenteling, het keizerrijk en het herstelde koningschap.

(Vervolg van bl. 353.)

Spartaansche Tafels te Parijs.

Onder het Schrikbewind, toen men geene andere keuze had, dan vrijheid en gelijkheid, of den dood, plaatsten velen der Parijzenaren hunne tafels op straat, voor de deur van hun huis, en zoo at dan ieder gezin voor het aangezigt van het oppermagtige volk. De sansculotte, daar voorbij komende, ging zitten, at en dronk, zonder pligtplegingen, aan de eerste de beste tafel. Een zeer zeldzaam gezigt had men soms in die mengeling van welgekleede en havelooze lieden, welke ten gevolge dier vrijheid zich bijeen bevonden. Ik herinner mij, de straat Saint-Honoré, in de geheele lengte, met eene dubbele rij tafels bezet gezien te hebben, aan welke die toevallige en bonte gezelschappen den Marseillaanschen marsch of eenig ander lied van den dag zongen. Kortom, daar zag men de gelijkheid, in den letterlijksten zin des woords, vertoonen,

Afgrijselijke tak van Nijverheid.

Er bestond te Meudon, gedurende het Schrikbewind, eene geheime werkplaats, waar men ..... menschenhuiden looide! Uit dezelve kwamen welbereide huiden te voorschijn. De befaamde Hertog van orleans verscheen, te dien tijde, met een pantalon, afkomstig van eene vrouw, op welke hij, naar men zeide, smoorlijk was verliefd geweest, en welke, gelijk zoo vele anderen, haar hoofd op het schavot had gelaten. - Welk een tijdperk, regtvaardige Hemel! dat zulke gruweldaden zag bedrijven! En echter, ook dit is eene daadzaak.

De Weduwe van den Maarschalk Biron voor de Revolutionaire Regtbank.

Deze ongelukkige, in den ouderdom van 80 jaren voor de regtbank gesleept, werd veroordeeld op de akte van beschuldiging, tegen haren zaakbezorger opgemaakt. De woeste fouquier-tinville sprak van zamenzwering tegen de

{==396==} {>>pagina-aanduiding<<}
Republiek tot deze oude Dame, die er geene syllabe van verstond, ter zake van hare stokdoofheid. ‘Schrijf,’ riep haar beschuldiger, ‘dat zij eene doove zamenzwering heeft gevormd!’ De helsche lach, welke deze wreedaardige scherts in de vergadering vergadering verwekte, werd het sein der veroordeeling en van den moord der onschuldige vrouwe.

Madame, Dochter van Lodewijk XVI, aan het Hof van Oostenrijk.

Men weet, dat de staatkunde van dit Hof de jonge Prinses aan den Aartshertog karel wilde uithuwelijken, en dat het geheime doel van dit huwelijk was, de Oostenrijksche Staten met eenige landschappen, als den Elzas, Lorraine, Bourgogne, Fransche-Comté, enz. te vergrooten. Geene middelen werden onbeproefd gelaten, om haar te bewegen, dat zij hare toestemming tot deze verbindtenis zou geven; men viel haar gedurig lastig; men bezigde zelfs kwellingen en bedreigingen. De Keizerin dreef het zoo verre, dat zij eens de hand sloeg aan de Vorstelijke wees, en haar eene haarlok ontscheurde. Doch niets was in staat, haar den eed te doen vergeten, waarbij zij haren vader beloofd had, zich niet dan aan den Hertog van angouléme te verbinden, die de medgezel harer kindschheid en het voorwerp harer genegenheid was, ten gevolge van gemeénschappelijk deelen in lief en leed.

De Vrouwen tijdens het Directoire.

Naauwelijks waren de schavotten weggeruimd, naauwelijks hield de bloedstroom op te vloeijen, of de Mode ontleende hare uitvindingen van de hartverscheurendste herinneringen. De vrouwen droegen het haar à la victime; dat is, kort aan den nek afgesneden. De bevolking was gedecimeerd; maar de Dames, zelfs de jonge meisjes, waren, als ter vertroosting, bedacht, om zich het voorkomen te geven van ongemeene vruchtbaarheid; zij kleedden zich op eene wijze, welke de zwangerheid nabootste: deze mode, welke opgang maakte, heette eene halve dragt! Ja, geene Dame du bon ton verscheen op eene partij, zonder dit schaamtelooze zinnebeeld. - Dit waren de modes, welke de Parijsche vrouwen ten toon spreidden onder het vijfvoudige Pachalik, in hetwelk barras in 1796 voorzat! En de zeden! ..... Men beoordeele dezelve naar het weinige, dat ik bijbragt.


{==397==} {>>pagina-aanduiding<<}

Lodewijk XVIII bij het leger van Condé.

Lodewijk XVIII, zich in 1796 naar het leger van condé begeven hebbende, onder den naam van Koning van Frankrijk en Navarre, welken titel het kabinet van Weenen toen niet erkende, wilde over de onder het bevel van zijnen neef vereenigde troepen wapenschouw houden. De Prins van condé stelde toen aan den Koning soldaten in oude Fransche uniformen voor. De Vorst zag regementen van vijftien, van tien, en zelfs van vijf man voorbijtrekken; en aan deze onbeduidende overblijfsels van vroegere krijgsmagt had men benamingen van oude provinciën gegeven: Sire! sprak de Generaal, zie hier uw regement van Auvergne, uw regement van Champagne, uw regement van Vlaanderen, uw regement van Languedoc. - Welk eene treurige en smadelijke voorstelling van een leger! Nietige vertooning van vorstelijk gebied zonder magt!

Karaktertrek van den Generaal Bernadotte.

Een der voornaamste zaakgelastigden van het Huis van bourbon kwam in 1799 aan bernadotte, toen Minister van Oorlog, bekend maken, dat de Hertog van enghien te Parijs was, en dat de Prins, vol van vertrouwen op het edel karakter van den ambtenaar der Republiek, denzelven het voorstel deed, om eene tegenomwenteling te helpen bevorderen, welke, naar zijne meening, zonder bloedvergieten bewerkt zou kunnen worden. Bernadotte antwoordde, dat noch zijne beginselen, noch de heiligheid van den eed hem veroorloofden, zoodanige omkeering te begunstigen. De Minister voegde er bij, dat hij, uit hoofde van het vertrouwen, door den Prins in hem gesteld, het geheim zoo lang zou bewaren, tot dat de Hertog van enghien het Fransche grondgebied had kunnen verlaten, en dat hij zelfs voor diens veiligheid op de terugreis zou zorgen; maar dat, na verloop van vier dagen, het Directoire onderrigt zou worden van de bijzonderheden dezer mededeeling. - Later heeft men vernomen, dat de vorstelijke persoon niet werkelijk in Parijs was, maar zich gereed hield, om derwaarts te trekken, indien de onderhandeling gelukt ware.


{==398==} {>>pagina-aanduiding<<}

Het brandhout van den Heer De Montesquiou.

Napoleon, in zijn kabinet zeer bezig zijnde, had niet bemerkt, dat zijn vuur begon uit te gaan; het kouder worden der kamer herinnert het hem; hij staat op, en schelt. Daar komt niemand. Hij opent de deur, en roept: Brandhout! De Heer de montesquiou, die zich in het naaste vertrek bevond, antwoordt: Sire! hier is geen bediende. - Zijt gij er niet, Mijnheer? (herneemt terstond de Keizer) Brandhout! En de Grootkamerheer brengt hout, en legt het aan den haard.

Ware Adel.

De jonge Markies de vaudreuil, even als vele andere Edellieden van de oude Regering, ontving op een' morgen eene aanstelling als Kamerheer van napoleon, waarom hij geenszins verzocht had. De Markies weigerde niet alleen, den titel aan te nemen, maar dursde ook reden van zijne weigering geven, daar hij aan den Minister van Policie verklaarde, dat hij, gehecht aan het Huis van bourbon, nooit den eed zou verbreken, dien hij aan hetzelve gedaan had. De Keizer, onderrigt van deze edele weigering, zeide: Mijnheer de vaudreuil heeft gelijk; ik zou hetzelfde doen, zoo ik in zijne plaats ware. Dat heet in waarheid een Edelman te zijn, of ik heb er geen verstand van. Deze is de eenige uitgewekene, die geweigerd heeft, mij te dienen. - Men weet niet, of deze woorden gesproken werden in tegenwoordigheid van eenigen der voormalige Koningsgezinden, die hunne vorige denkwijze hadden verzaakt, om Keizerlijk liverei te dragen.

De Medalje van den Heer De la Bourdonnaye.

Toen de Keizerlijke Garde op marsch was naar Spanje, trok eene afdeeling van deze keurbende door Angers, alwaar de inwoners hun best deden, om door gastmalen en feesten aan de overwinnaars van Jena en Friedland eer te bewijzen. De Heer de la bourdonnaye, de welsprekende verdediger der wettigheid, de razende vijand der overweldiging, was toen Voorzitter van de Philanthropische Societeit te Angers. Op het einde van een aan de doortrekkende Officieren gegeven seestmaal staat hij op, en stelt voor, dat de bijzondere naam van het gezelschap, waarvan hij Voor-
{==399==} {>>pagina-aanduiding<<}
zitter is, veranderd worde in dien van saint-napoleon; dat men eene medalje met de beeldtenis van den held zal laten slaan, en dat allen, die daar zijn, dezelve aan het knoopsgat zullen dragen. De Ofsicieren, minder hovelingen, dan de voorsteller, antwoorden, dat zij, krijgslieden zijnde, hunnen Opperbevelhebber erkennen en hem gehoorzamen; maar dat zij, als verlichte menschenvrienden, zich niet vernederen, dan voor den Schepper van alle dingen, en dat zij geene beelden aanbidden. - Welk eene dienst hebben deze dapperen aan den Heer de la bourdonnaye bewezen, indien de voorgestelde medalje mede den naam des voorstellers had moeten dragen!

Menschen en Tijden.

Na het instellen van eenen toast op de gezondheid van napoleon, bij zekere gelegenheid, zeide de Maarschalk davoust, Prins van Eckmühl, in 1809: Wat mij aangaat, Mijneheeren! mijne gehechtheid aan den Keizer is zoo groot, dat ik, al gebood hij mij, het mij dierbaarste op te offeren, niet zou aarzelen te gehoorzamen. In 1815 zeide dezelfde Maarschalk tot het provisioneel Bestuur: Zoo napoleon niet terstond vertrekt, neem ik op mij, hem te doen vatten en tot gehoorzaamheid te noodzaken, wat hij ook zeggen moge.

Reden van het voortdurend bestaan der Dobbelhuizen in Parijs.

De Heer dubois, Prefect van Policie onder het Keizerschap, ontving van den pachter der dobbelhuizen maandelijks twaalfduizend francs; en de lieden, welke hij in zijne dienst had, trokken er te zamen nog grootere sommen van. De Minister van Policie zelf, fouché, kreeg zeven jaren lang, van de verpachting der dobbelhuizen, elken dag tweeduizend francs. - Dit in aanmerking nemende, behoeft men zich niet te verwonderen, dat zoodanige huizen, in weerwil van alle klagten daartegen, blijven bestaan.

Een blik in de ziel van Napoleon.

De Keizer onderhield zich met den Staatsraad over zeker voorstel van het Wetgevend Ligchaam, van den 28 December 1813. Hij was daarover ten uiterste gevoelig, en schilderde

{==400==} {>>pagina-aanduiding<<}
de rede van den woordvoerder, den Heer lainé, af, als een vuur van tweedragt, als een prikkel tot verwarring en oneenigheid, op een tijdstip, dat de Franschen er zoo veel belang bij hadden, om zich eensgezind te betoonen. Of, zeide hij met drift, wil men de oppermagt des volks weder invoeren? Wel nu, dan ben Ik het volk; want ik wil altijd daar zijn, waar zich de oppermagt bevindt.

(Het vervolg en slot hierna.)




Marta.


De dorpklok bromt het nachtlijk uur; 
Diep sluimert overal natuur; 
De maan schouwt uit haar hemelwacht 
Den langen, kouden winternacht, 
En ziet, hoe ginds de bittre nood 
Op 't schamel stroobed droomt van brood, 
En gilt van vreugd; doch, bij 't ontwaken, 
Te meer zijn' lijdenskelk moet smaken. 
 
Ach! eenzaam op de barre hei 
Ligt Marta in een hut van klei, 
Te midden van dien bangen nood: 
Zij brak voor 't kind het laatste brood, 
En dekte 't met haar kleedren warm; 
Nog slaapt die lievling in haar' arm; 
Zij vlijt zich digter naast hem neder, 
Maar slaapt, maar droomt, helaas! niet weder. 
 
Nu waart haar oog door 't klein vertrek, 
Waar de armoê, waar het bleek gebrek 
Geen kruimel broods meer heeft gespaard, 
Noch brandstof voor den kouden haard; 
En toch vertrouwt zij, in haar leed, 
Op Hem, die 't muschje niet vergeet, 
En vouwt haar handen bevend zamen: 
‘Heer!’ zegt zij, ‘leer mij lijden, amen!’ 

{==401==} {>>pagina-aanduiding<<}

Zoo bidt ze in 't midden van den nacht, 
Terwijl de maan, met milde pracht, 
Het dik bevrozen glas bestraalt, 
Dat op den vloer staat afgemaald. 
Ach! Marta, wie de koû beving, 
Gevoelt een kille huivering; 
Zij hoort den nachtwind aklig sluiten 
Door de in het lood geborsten ruiten. 
 
Dof staart zij op 't verlichte glas. 
Op eens, als of 't een droombeeld was. 
Zweeft een gedaante voor haar heen; ... 
't Was of een Engel haar verscheen; ... 
Maar neen, een ruige dierenkop 
Dringt vreeslijk aan haar oog zich op; 
Nu ziet zij een verward geslonker. 
En eensklaps wordt het om haar donker. 
 
‘Erbarm U,’ roept ze, ‘groote God! 
Erbarm U over Marta's lot! 
Mijn God! ik zie, de hongersnood 
Brengt voor mijn duizlend brein den dood. 
O, neem toch eerst het dierbaar wicht, 
Dat hulploos naast zijn moeder ligt! 
Laat Gij mij deze gunst verwerven, 
Uw dienstmaagd zal in vrede sterven.’ 
 
Daar rammelt aan de deur de ring, 
En voor haar staat een vreemdeling, - 
Een vreemdling, als van 't stargewelf; 
Want, Hemel! 't is haar Willem zelf, 
Volmaakt haars mans gelijkenis, 
Die drie jaar nu gestorven is, 
Toen hem voor Moskou 't slagzwaard wondde, 
Wiens dood de sterflijst haar verkondde. 
 
‘Ik leef nog, Marta! lieve vrouw! 
Ik leef!’ dus roept hij; ‘staak uw' rouw; 
'k Ben van mijn wond', God dank! hersteld; 
Zie, zie mij in uw' arm gesneld! 
Neen, Marta! 't is geen zinbedrog... 
En leeft mijn kleine Fredrik nog? ... 
Dank, vurig dank zij d'Albehoeder!’ 
En nu omarmt hij kind en moeder. 

{==402==} {>>pagina-aanduiding<<}

Maar Marta weet niet, of zij droomt 
Of waakt, noch wat haar overkoomt; 
Zij kan het oog niet van hem slaan; 
Zij staart hem stijf en spraakloos aan, 
Tot bevend zich haar mond ontsluit: 
‘Zijt gij mijn Willem? ... Neen!’ gilt ze uit; 
‘Het graf laat zich geen prooi ontrooven; 
Ik kan, ik durf u niet gelooven.’ - 
 
‘Omhels mij, Marta! en erken, 
Dat ik uw eigen Willem ben! 
Ach, lieve!’ zegt hij met een' traan, 
‘Zie, zie mij toch zoo wild niet aan!’ - 
‘Ben ik dan niet een weduwvrouw, 
Die sterft van honger en van koû? 
Is 't mooglijk, heb ik u dan weder?’ 
Dus snikt zij en omhelst hem teeder. 
 
‘Ja, Marta! kom aan Willem's hart; 
Vergeet,’ hervat hij, ‘al uw smart; 
Want weet het, ja, op 't onvoorzienst 
Werd ik bevorderd in de dienst; 
God stelde ons uitzigt niet te leur; 
Sta op, en zie, zie voor de deur 
Mijne eigen paarden en mijn' wagen: 
Ons wachten wis nog gouden dagen.’ 
 
Nu slaat hij haar zijn' mantel om. 
‘Kom,’ zegt hij, ‘Marta! spoed u, kom, 
Verlaten wij dit eenzaam oord, 
Waar niets, voorwaar, het oog bekoort!’ 
Daar neemt hij Fredrik op zijn' arm, 
En drukt aan 't vaderhart hem warm; 
Hij kan van vreugd geen woord meer uiten, 
En spoedt zich met zijn' schat naar buiten. 
 
Maar Marta knielt voor God den Heer 
Nog eerst in 't eenzaam hutje neêr, 
En zegt, daar zij haar handen vouwt: 
‘Ik weet, op wien ik heb vertrouwd. 
Neen, God verlaat de zijnen niet. 
Hoewel men nergens uitkomst ziet, 
Hoe hoog de nood ook is gerezen, 
God blijft een God voor weeuw en weezen.’ 
 
h. as. zoon, dioijer. 






{==403==} {>>pagina-aanduiding<<}

Aan eene bedroefde moeder, bij de wieg van haar gestorven kind.


Moeder, die uw teeder hart 
Voelt verscheuren door de smart! 
Niet te zeer u neêrgebogen. 
Droeve moeder! droog uwe oogen; 
Wend, o wend dat schreijend oog 
Niet zoo grafwaarts, maar omhoog! 
 
Ginds, van waar het zonnelicht 
Naar ons af zijn stralen rigt, 
Woont de Heer van dood en leven, 
Die u 't wichtje had gegeven, 
En nu, naar Zijn' wijzen raad, 
Zijn verlies betreuren laat. 
 
Zou die Vader, wiens bestuur 
Ieder wezen der natuur, 
Naar Zijne onverwrikbare orden, 
't Geen hem goed is, laat geworden, 
Eer het nog zijn beden uit, 
Falen in Zijn wijs besluit? 
 
Neen, o moeder! schrei niet meer! 
Kniel nog eens bij 't wiegje neêr; 
Druk nog eens uw pand aan 't harte, 
En beperk dan uwe smarte; 
Sta dan aan het stille graf 
't Lieve telgje moedig af! 
 
Aan het graf? Neen, moeder, neen! 
Staak, o staak uw droef geween! 
Hebt gij 't lijkje 't graf gegeven, 
Troost u; want uw kind blijft leven. 
Zié omhoog! In hooger kring 
Zweeft het, als een hemelling. 
 
Ja, daar leeft het, boven 't lot, 
Bij uw' Vader, bij zijn' God; 
Ziet meêwarig uit die kringen 
Op ons lot, als stervelingen; 
En ook dáár vergeet het niet, 
Dat 't een moeder achterliet. 

{==404==} {>>pagina-aanduiding<<}

't Ziet u, troostvol lagchend, aan; 
't Ziet u bij zijn lijkje staan; 
't Ziet, hoe, met beschreide wangen, 
Hier uw blik aan 't stof blijft hangen, 
Hoe gij noode van hem scheidt; 
't Ziet, hoe diep bedroefd gij zijt. 
 
Moeder! ja, uw zalig kind, 
Dat gij nog zoo teêr bemint, 
Dankt u voor die liefde en zorgen, 
En, schoon voor het oog verborgen, 
Zweeft het dankend om u heen: 
Moeder, staak dan uw geween! 
 
Vraagt gij, waar gij in uw lot 
Troost zult vinden? - O! bij God; 
Bij uw' Heiland, die op aarde 
Kindren om zich heen vergaarde, 
En hun allen de eeuwigheid, 
Als hun deel, heeft toegezeid. 
 
h.p. kretschmer. 


Een woord van eenen Parijzenaar over de doodstraf.

De vlakte van Grenelle is vermaard bij het volk te Parijs, dewijl zij, sinds lang, tot schouwplaats dient der voltrekking van militaire vonnissen. Wanneer het gerucht zich verspreidt, dat een krijgsman zal gefusilleerd worden, ziet men, ten bepaalden dage, de bewoners der hoofdstad in menigte toestroomen, om het vermaak te genieten van een' mensch te zien sterven. Hoezeer hebben de wetgevers zich bedrogen met zich te verbeelden, dat zij een groot zedelijk gevolg verwerven van de vertooning van strafoefeningen en openbare teregtstellingen! Deze bloedige tooneelen kunnen niet anders, dan de vrijwillige aanschouwers derzelven eene soort van barbaarschheid inboezemen. Beklagen zij den schuldigen, die de doodstraf ondergaat, zij veroordeelen de wet, die hem doet omkomen, en beschuldigen de regters, die hem veroordeelden. Juichen zij het werk der geregtigheid toe, ongelukkig de maatschappij, die menschen bevat, welke hunne medemenschen zien sterven zonder te beven! In beide ge-
{==405==} {>>pagina-aanduiding<<}
vallen wordt het doel gemist, dewijl men noch het medelijden, noch het misnoegen, noch het welgevallen, noch de barbaarschheid wilde opwekken, en evenwel het schavot geen ander gevoel, dan het opgemelde, doet geboren worden. Laat ons hopen, dat wij eindelijk alle deze hatelijke werktuigen des doods zullen zien verdwijnen, niet opdat de teregtstellingen in het geheim mogen worden uitgeoefend (dan toch zouden wij tot Turksche barbaarschheid vervallen); maar dat, ten gevolge der herhaalde vertoogen van kundige wetgeleerden en ware menschenvrienden van alle landen, het Fransche Gouvernement de doodstraf zal afschaffen.




De jury in Frankrijk.

Men verhaalt, dat lodewijk de XV, in het bosch van Vincennes verdwaald geraakt zijnde, een' man ontmoette, die een lijk ten grave bragt. ‘Waaraan is die mensch gestorven?’ vroeg de Koning. - Van honger, antwoordde de boer. Lodewijk reed weg in galop, en - ging naar Mad. dubarry. Daargelaten, of er tegenwoordig menschen te Parijs van honger sterven; zeker is het, dat de honger er eerlijke menschen tot dieven maakt. Eene arme vrouw had onlangs eenig oud linnengoed ontvreemd, niet veel meer dan vodden, uit een bewoond huis. Aangeklaagd, stond zij voor eene Jury te regt, en bekende alles. ‘Ja, - sprak zij - ik heb gestolen, om te eten; ik heb gestolen, omdat ik honger leed.’ Bij nadere ondervraging bleek alverder, dat niet zoo zeer eigen nood, maar die harer kinderen, haar tot dien misstap had vervoerd. Zij zag dezelve, verklaarde zij, sterven van kommer en ellende; haar moederlijk gevoel werd gaande; zij koos de schande boven dit ondragelijk gezigt, en bekende haar vergrijp onder tranen en zuchten. - Wat eischte hier het regt der menschen? - ‘Straffen,’ zal men zeggen. - 't Kan zijn: de geschrevene wet vordert zulks; maar het hart wordt week en verzet zich daartegen, bij het aanschouwen der moederlijke droefheid, en van de schaamte, welke zich op het gelaat der vrouwe teekende. De Jury heeft eene magt, welke men vruchteloos poogt haar te ontrukken; zij heeft het regt, om in het geweten van den beschuldigde door te dringen, om alzoo de misdaad van het ongeluk te onderscheiden. Dat deed zij ook in dit geval;

{==406==} {>>pagina-aanduiding<<}
zij verklaarde vrouw cancet als niet schuldig, en sprak hare vrijlating uit; de regtzaal weêrgalmde van toejuichingen, en een der Gezworenen paarde de weldadigheid aan de vergevende regtvaardigheid.

Indiaansche vogelnesten.

Het is bekend, dat de nesten van zekere soort van zeezwaluwen in Oostindië en in China voor een kostbaar lekkerbeetje gehouden worden, en alleen op der rijken tafel komen; zelfs de Europesche tafelweelde heeft dit artikel binnen haar bereik gebragt. Deze nesten bestaan uit eene slijmige of geleiachtige stoffe, die de vogel, naar het schijnt, uit zijne maag hervoortbrengt; en men meent, dat hij zich alleen met waterïnsekten voedt, die hij aan het strand opzoekt. De nesten zijn aan rotsen vastgehecht, die den golfslag hebben te verduren, en derzelver bemagtiging gaat alzoo met vele moeite en groot gevaar verzeld. Driemaal 's jaars worden ze van daar weggehaald. Gelukkig hij, die eene nestrots zijn eigendom noemen mag: want het is eene kostelijke bezitting, die niets van onderhoud kost en veel gelds opbrengt. Er zijn echter nestdieven, en rotsen in zee zijn bezwaarlijk te bewaken. De koudbloedige Chinezen, die op krachtig voedsel zeer gezet zijn, verbeelden zich, dat deze zwaluwnesten ongemeen versterkend zijn; maar de Europeërs, op grond van genomene proeven, zijn niet van deze meening. Versch zijnde, is de stoffe verhittend, en veelligt ook als geneesmiddel bruikbaar; maar de Chinees gelooft stijf en vast, dat de nestkost hem tot eenen herkules maakt. Ook is de handel in deze zonderlinge waar, die echter, even als alle andere Indische voortbrengsels, vervalscht wordt, op de Sundasche eilanden geheel in handen van de kooplieden dier natie. In den omtrek van Batavia zijn twee, aan zulke nesten zeer rijke rotsen, Calappa-Nongal en Sampia. Opmerkelijk is het, dat, hoewel de beide rotsen niet zeer verre van elkander gelegen zijn, de nesten van Sampia driemaal meer waarde hebben dan die van
Calappa-Nongal; terwijl die, welke van de kleine eilanden ten oosten van Bornee komen, nog veel hooger geschat worden. Batavia is de stapelplaats voor dit handelsartikel. Vóór dat de bergbewoners van Java op de nestïnzameling uitgaan, slagten zij

{==407==} {>>pagina-aanduiding<<}
eenen buffel, en zalven zich met welriekende olie; het buffelslagten is eene gewone zaak bij elke gevaarlijke onderneming.

Krijgsanekdote uit de Fransche omwenteling.

(Nouvelles Contemporaines de M. a. dumas.)

Op een' der wegen van St. Laurent-des-Autels naar Remaudière trok, in een' onstuimigen avond van de maand Junij 1793, eene aanzienlijke kolom voetvolk met groot bezwaar voort, voorafgegaan en gevolgd van eenige regementen kavallerij, door de Conventie afgezonden, om het Republikeinsche leger des Generaals westermann te versterken. De soldaten marcheerden ter halver been door het water, in een hun geheel onbekend gewest, waar een nieuwe oorlog hen wachtte, en waar elk boschje een' vijand verborg. Onder de patriottische liederen, welke zij deden hooren, mengde zich, van tijd tot tijd, eenig gemor, afgebroken door een luidruchtig geschater, wanneer een van hen struikelde, hetzij over een' steen, hetzij dat hij uitglipte in de vette klei. Ten laatste werd de opgeruimdheid uitgedoofd, naar gelange de vermoeijenis ondragelijker werd, en een algemeen gemor verving derzelver plaats. De Generaal chérin, die, op een schoon en sterk paard gezeten, dit legerkorps vooruitging, hield stil, en poogde bij de soldaten den bijkans verloren moed te doen herleven. ‘Parbleu, Generaal!’ zeide een van hen, stouter dan zijne kameraden, ‘u valt het gemakkelijk, geduldig te zijn onder ons leed: gij hebt een goed paard, dat u het vallen en de vermoeidheid bespaart; terwijl wij, arme drommels, sinds acht uren marcheren met natte beenen en eene ledige maag!’ - ‘Wel nu, mijn vriend!’ hernam chérin, ‘bestijg mijn paard, en ik - ik zal uwe plaats vervangen.’ De Granadier, meenende dat zijn Chef schertste, weigerde; maar, op eene herhaalde uitnoodiging van dezen, en gedrongen door de plagerijen zijner kameraden, liet hij zich eindelijk bewegen, sprong op het hem aangeboden ros, en stelde zich aan het hoofd der kolom, die nu haren marsch vervolgde. Dan, naauwelijks honderd schreden gedaan hebbende, strekte een snaphaanskogel,
komende uit het midden der bremstruiken, welke den weg bezoomden, hem zieltogend aan de voeten des Generaals neder, die zijn leven alleen aan deze zeldzame plaatsverwisseling te danken had. Deze greep terstond zijn

{==408==} {>>pagina-aanduiding<<}
paard bij den toom, dat onverzeerd was gebleven bij het verlies van deszelfs ruiter. ‘Burgers!’ riep hij, met eene kalme scherts, ‘wie uwer wil hem remplaceren?’ Niemand antwoordde; hij besteeg hetzelve onmiddellijk weder, en het gansche korps hervatte zijnen marsch, zonder dat de geringste klagt, gedurende den togt, meer in de gelederen werd vernomen.

De leeraar Formey en de koningin van Zweden.

Formey, Walsch Protestantsch Leeraar en bestendige Secretaris van de Akademie der Wetenschappen te Berlijn, had, op zekeren Zondag, voor ulrika, Koningin van Zweden en Zuster van frederik den Grooten, bij haar bezoek van Berlijn, gepredikt over de Opstanding, en daarbij de bekende vergelijking van de herscheppingen des vlinders te baat genomen. Ulrika recenseerde onder het middagmaal, waartoe ook formey was genoodigd, de preek, en had inzonderheid tegen genoemde vergelijking vrij wat in te brengen. De Predikant hoorde zulks stilzwijgend aan; waarop de Koningin eindelijk tot hem zeide: ‘Maar gij zwijgt! Wilt gij dan niet zoo goed zijn, mij te onderrigten? 't Is toch uw pligt, mij, zoo ik dwale, op den regten weg te helpen.’ - ‘Mevrouw!’ hernam nu formey, ‘vóór ongeveer 30 jaren hadden wij een Fransch Prediker te Berlijn, met name N. Een lid der gemeente had eene laakbare daad bedreven, en werd deswege voor het Consistorie geroepen en strengelijk bestraft. N., die daarbij het woord gevoerd had, huurde, omtrent een half jaar daarna, eene visscherskaan, om bij Strahlau de Spree over te steken, waar hij iets te verrigten had. Toen hij zich ongeveer op het midden des strooms bevond, begon de visscher zoo heftig met de schuit te wiegelen, dat het water schier van beide kanten oversloeg. N., hierdoor geweldig verschrikt, riep den man toe: ‘Booswicht! wat doet gij? Wilt ge mij verdrinken?’ - ‘Uw weleerwaarde!’ hernam de visscher zeer bedaard, ‘hier is mijn Consistorie, waar ik de lieden den kop wassche!’ (Het was dezelfde man, dien hij vóór een half jaar den kop
gewasschen had.) ‘Nu, uwe Majesteit, mijn Consistorie was gisteren in de kerk; hier is het uwe. Gij hadt gisteren de goedheid, mij stil en geduldig aan te hooren; het is mijn pligt, thans dit verheven voorbeeld te volgen.’


{==409==} {>>pagina-aanduiding<<}

Mengelwerk.

Spreekwoorden geen kinderen der ondervinding.

Spreekwoorden, zegt men, zijn kinderen der ondervinding. - In 't algemeen wil ik dit wel toestaan, maar niet dan met eenige of wel aanmerkelijke uitzonderingen.
In ons land althans zwerven verscheidene van die kinderen om, van welke de vader niet alleen geheel onbekend is, (gelijk dit trouwens omtrent allen het geval schijnt te wezen) maar van welke de ondervinding ook de moeder niet kan zijn, of ten minste dit zoo bezwaarlijk te bewijzen valt, dat de grootste taal-, geschied-, oudheid- en spreekwoordkundige hieraan, mijns inziens, een huis vol werk zal vinden, en die daarom voor bastaarden, zoo niet voor wanschepsels en misgeboorten, schijnen gehouden te moeten worden. Hunne geboorte en afkomst liggen zoodanig in het duistere, dat ik daarvan in alle geboortelijsten en doopboeken, die ik heb nagezien, geene de minste aanteekening, die er eenigzins naar geleek, heb kunnen opsporen; zoodat ik haast zou beginnen te gelooven, dat zij zonder vader en moeder in de wereld zijn gekomen, schoon dit ook al wat onbegrijpelijk is, en zulk een geloof geweldig aangevallen zal worden door de Naturalisten en alle wijsgeeren, die zoo stout en sterk beweren, dat er geene uitwerksels zonder oorzaak, en bij gevolg (zullen zij besluiten) geene kinderen zonder vader en moeder kunnen zijn. Met dat al, M.H.! durf ik mij, ten aanzien van hunne afkomst, op u aller onwetendheid beroepen, ja ieder uitdagen om ons te zeggen, hoe zij in de wereld gekomen zijn.
Ondertusschen hebben die kinderen zulke schoone en bekoorlijke eigennamen, dat men, daarnaar te oordeelen,

{==410==} {>>pagina-aanduiding<<}
zou vermoeden, dat zij van goeden huize zijn moeten, en ieder op het eerste hooren met hen ingenomen moet worden, als zeer zoete en allerliefste kindertjes. Maar o! hoe schielijk wordt men daarmede bedrogen, als men hen beschouwt, nadat zij tot spreekwoorden zijn opgewassen, en, met dat aanzien bekleed, al hunne magt en gezag onder het volk beginnen uit te oefenen. Dan hebben zij eene zoo afzigtelijke gedaante, waarvoor men bang moet worden. En gij zult niet kunnen nalaten in verwondering uit te roepen: ‘Hoe komen zulke leelijke wezens aan zulke mooije namen!’ Om uwe nieuwsgierigheid niet langer op de proef te stellen, zal ik ze maar noemen. Oordeelt dan zelven, of ik er te veel of te weinig van gezegd heb. Ziet hier een viertal van dit wonderlijk geslacht.


Hij heeft bot gevangen.

Ik ben geheel Ridderslagen.

Hij heeft van de coteletten gehad.

Hij heeft van de taart gehad.


Allen fraaije woorden, liefelijke klanken, die op het eerste geluid hart en zinnen streelen, en evenwel dengenen, welken zij in volle kracht en beteekenis treffen, hart en zinnen terstond in de war helpen en in den pijnlijksten toestand brengen. Kunt gij dezen nu aanzien voor het kroost der ondervinding? Zult gij niet met mij vragen, hoe, waar, en wanneer is zij daarvan moeder geworden? In de wereld zijn ze, zelfs in ons land (*), zeer bekend, en wie weet hoe lang bekend geweest. Maar tot welk een' hoogen ouderdom zullen wij in de geschiedenissen moeten opklimmen, welke duistere holen en vreemde oorden zullen wij moeten doorkruisen, om hunnen oorsprong en geslacht te ontdekken! Er zijn menschen, die met zulke oudheid- en taalkundige duisterheden ontzaggelijk veel ophebben, die bijkans dag en nacht omwroeten in beschimmelde parkementen; in het ontcijferen van onleesbare namen en papieren, die sedert

{==411==} {>>pagina-aanduiding<<}
onheugelijke jaren het aas der wormen geweest, als neteldoek en gaas doorknaagd zijn; in het opzamelen van allerlei stukken en brokken uit de roestige oudheid en de ruïnen der eeuwen; die, ik weet niet wat, kunnen verklaren uit een oud muntstuk en gedenkpenning, schoon somtijds het scherpste gezigt daarop niets te lezen ziet; die wel genegen zouden zijn, een stuk hout, in Egypte of ter plaatse, waar men vooronderstelt, dat de arke Noachs na den zondvloed gestrand is, uit den grond opgedolven, te houden voor een overblijfsel van dat schip der eerste wereld, en hetzelve als een dierbaar kleinood en heiligdom bewaren, zoo als ik daarover waarlijk in goeden ernst van iemand heb hooren spreken.
Het is, of mij tegenwoordig ook eenige lust van dien aard bekruipt, hoewel anders niet mijne heerschende liefhebberij. Ik wilde mij heden verdiepen en begraven (evenwel niet zoo diep, of er zal nog wel iets van mijn' persoon zigtbaar blijven; ten minste, zoo als ik hoop, zal ik wel weder boven komen) in een grondig onderzoek aangaande den naam, oorsprong, geslacht, vermogen enz. der vier gemelde spreekwoorden. 't Is waar, op het eerste aanzien dragen zij juist niet den stempel van grijze oudheid; maar dat aanzien is zeer bedriegelijk, zoo als ik reeds aangemerkt heb en verder blijken zal. Ten bewijze, dat ik voorheb, de zaak grondig, met allen ernst en orde te behandelen, geef ik de volgende hoofd- en onderverdeelingen op.
In de eerste plaats zal ik den eigenlijken zin, of de woorden en namen van ieder spreekwoord verklaren, de zelfstandige zoo wel als de werkwoorden.
Ten tweede zal ik den oneigenlijken of spreekwoordelijken zin opgeven. En hieronder is ook begrepen het onderzoek omtrent den oorsprong en de eerste stamouders, en voornamelijk of vrouwe Ondervinding de moeder zij. Dit deel, zoo als gij nu reeds zult bemerken, zal verre het belangrijkste moeten worden. En misschien begint gij al te vreezen, dat het op die wijze mooi laat zal worden, eer ik gedaan heb, daar ik ook alreede zoo

{==412==} {>>pagina-aanduiding<<}
veel omslag gemaakt heb, zonder nog iets van de zaak zelve gezegd te hebben. Vreest echter hiervoor niet te sterk. Misschien geraak ik spoediger achter het geheim, dan gij, en ik zelf, denken zoudt. Het gebeurt wel meer, dat in de Verhandelingsfabrijk, of Trafijk, gedrogtjes met kleine ligchamen en groote hoofden gemaakt worden, en dat het is, alsof de bergen zullen baren, terwijl er een belagchelijk muisje voor den dag komt. Alweder een spreekwoord uit de oude doos, dat ik in 't voorbijgaan terstond verklaar voor een kind der ondervinding, en waarschijnlijk in dit uur op nieuw door de ondervinding bevestigd zal worden. - ‘Ter zake maar!’ dunkt mij, hoor ik allen roepen. - Ik zal.
Wat nommer een betreft: Hij heeft bot gevangen. Bij deze woorden behoeven wij ons niet lang op te houden, wat de eigenlijke beteekenis aangaat, ten zij ik wilde aanhalen, wat geen bot is, geen baars, geen snoek, en zoo het geheele vischdom doorloopen. Maar dit zou naar uitrekken en langdradigheid kunnen zweemen. Gelijk ik mij straks, M.H.! op uwe onwetendheid beriep, zoo mag ik mij hier beroepen op u aller wetenschap. Elk uwer weet, wat bot is, buiten- en binnenbot, groote en kleine, een visch, die, gekookt of gebakken, door velen voor eene smakelijke spijze gehouden wordt. Ook weet gij, hoe en waar die gevangen wordt, daar dit hier dagelijks geschiedt. Vergeeft mij, dat ik zulke bekende dingen u hier eenigzins herinner, en misschien te veel het verlangen naar een goed zoodje bot opwek. Ik moest zulks wel aanroeren, om dit eerste deel niet geheel ledig te laten, en het zal ons vervolgens ook nog wel te pas komen.
Niet zoo klaar is voor allen terstond nommer twee: Ik ben geheel Ridderslagen.
Wat zijn Ridders, en wat is Ridderslaan? Deze twee vragen hebben wij hier te beantwoorden. En dat kan zoo met een enkel woord, als het botvangen, niet afgedaan worden.
In de Aartsvaderlijke tijden geloof ik niet dat er Rid-
{==413==} {>>pagina-aanduiding<<}
ders waren. De eerste sporen schijnen daarvan aangetroffen te worden in de luisterrijkste tijdperken van de alles overwinnende Romeinen. Althans de eertitel, welken de notabelen onder dat volk droegen, wordt in onze taal Ridder genoemd. Maar ik heb bij dit artikel een' Ridderkundigen Schrijver opgeslagen, omdat ik een stuk van dat gewigt en die groote vermaardheid in de geschiedenis der wereld uit den grond wilde ophalen; en ik kan niet denken, dat dit ridderlijk onderzoek, al wordt het wat lang, uwe aandacht vervelen zal. Die Schrijver vertelt mij, dat Ridder (in het Latijn Eques) een eernaam is, die bijna bij alle natiën den Adel wegens zijne verdiensten gegeven wordt. Zij zijn of geborene, of geslagene, of gemaakte Ordesridders. De geboren Ridders zijn luiden van ouden, onberispelijken adel, die ten minste vier quartieren van vader en moeder optellen kunnen, en den titel van Hoogedelgeboren Ridders en Heeren voeren; hoewel men anders voor een spreekwoord zegt, dat een Edelman geboren, maar een Ridder gemaakt wordt. - De geslagen Ridders zijn tweederlei. Of zij zijn van Keizers en Koningen op hunne kroonings- en huwelijksfeesten geslagen, en te gelijk met de gouden sporen vereerd, vanwaar zij Equites aurati (gouden Ridders) heeten, tot welke soort ook veeltijds luiden geraakten, die juist niet van oude adellijke geboorte, en meer door de pen dan door den degen beroemd zijn. Of zij werden van andere beroemde Ridders, gelijk ook van Bisschoppen en geestelijken, tot Ridders geslagen. Dergelijke Ridders hebben in hunnen eed onder anderen het formulier, dat zij den dood niet schromen, ook weduwen en weezen beschermen zullen, waar het gelegenheid geeft. Onder deze soort behooren de Ridders, die zich op tournooispelen en in het lansenbreken, in volkomene toerusting, doch met onbekende namen, dikwijls zeer wel gehouden, en anderen in een
ernstig gevecht uitgedaagd hebben. Ook de dolende Ridders, die expres op zulke tournooispelen gereisd, en allerhande avonturen in de wereld gezocht hebben, waarmede de oude romans of

{==414==} {>>pagina-aanduiding<<}
liefde- en heldendichten opgevuld zijn. Wanneer de gemaakte of geslagen Ridders zich dapper gehouden hadden, werden zij van hunne Landsheeren met leengoederen beschonken. Dit maakte de Vorsten arm; daarom begonnen ze op Ridderorden bedacht te zijn, die even groot van achting, maar niet zoo rijk van inkomsten waren, als de leengoederen. Zoodanige Ridderorden worden in geestelijke en wereldlijke verdeeld. Beide zijn ze een Genootschap, uit hoogen en lagen Adel bestaande, door geestelijke en wereldlijke Mogendheden opgerigt, of tot bescherming des Christelijken geloofs en bestrijding der ongeloovigen, of tot uitbreiding der dapperheid, belooning der trouw, ook tot onderhoud der eendragt en vermeerdering des roems van zekere natiën.
Dit dunkt mij, G.H.! moet u een klaar denkbeeld geven van Ridders en ridderlijke waardigheid. Hunne orden hebben zich bijkans tot in het oneindige, eveneens als de kerkelijke orden en sekten, vermenigvuldigd tot op onzen tijd toe. Ik moet u eenige van dezelve laten hooren. Er zijn:

Ridders van den witten Adelaar.

Ridders van den zwarten Adelaar.

Ridders van de Distelorde.

Ridders van het Bad.

Ridders van den H. Blasius.

Ridders van het Doodshoofd.

Ridders van den omgekeerden Draak.

Ridders van den H. Geest.

Ridders van het gouden Vlies.

Ridders van den Haan en den Hond.

Ridders van St. Jan en Thomas.

Ridders van den Knoop.

Ridders van den Kousenband.

Ridders van de Lelie, of de Bloempotten.

Ridders van den Olifant.

Ridders van de ronde Tafel.

Ridders van de Vlerk van St. Michaël.

Dan, genoeg. Wilde ik alle de orden van A tot Z

{==415==} {>>pagina-aanduiding<<}
opnoemen, waar zoude ik belanden? Nu konde ik ook nog wel verhalen, waar en bij welke gelegenheid alle die verschillende Ridderorden zijn ingesteld; doch dit zou te veel tijds wegnemen. Ik moet dus minder zeggen, dan ik weet; dat zeker al hard valt; schoon het toch ruim zoo goed is, als meer te zeggen, dan men weet.
De dolende Ridders schijnen geheel uitgestorven sedert den tijd van de Don Quichotten met hunne Rosinanten en Sanche Panches. Deze orde weet ik niet dat ergens weder opgestaan is, schoon men in onze dagen een aantal oude hersteld en nieuwe gemaakt heeft. Onder die dolende Ridders waren ook vele gekken, om het maar regtuit te zeggen. En tegenwoordig worden geene gekken tot Ridders verheven, maar alleen mannen van verdiensten, die het zij op het veld der letteren en kunsten, of op het veld van Mars, of op eenig ander veld van eer uitmunten. Eene verkeerde opvatting, echter, moet ik hier nog voorkomen, door aan te merken, dat het juist geen vereischte in een' Ridder was, dat hij als Ruiter of Piqueur excelleerde, zoo als men uit het woord zelf in 't Hollandsch, zoo wel als in 't Latijn, veelligt zou kunnen vermoeden; want er zijn Ridders te voet en Ridders te paard. Al heeft iemand nooit op een paard gezeten, hij kan daarom wel Ridder worden. Maar hoe wordt men dit? En nu kom ik ter beantwoording van de andere vraag: wat is eigenlijk Ridderslaan?
Met de geboren Ridders heb ik hier niet te doen, maar alleen met de geslagen Ridders, als wordende van geene anderen in het spreekwoord melding gemaakt. Van Ridderslaan hoort men in onze dagen minder. De nieuwe Ridders schijnen meestal zonder slagen dien rang te verkrijgen. Eenvoudig (gelijk men tegenwoordig alle dingen vereenvoudigt) bestaat de geheele plegtigheid van het Riddermaken hierin, dat de Vorst, of wie het anders wezen mag, die de Riddermakende magt bezit, het bewijs van deze vorstelijke onderscheiding, benevens het ordesteeken, aan den uitgelezen persoon laat toekomen; zoodat iemand, die een oogenblik te voren een mensch

{==416==} {>>pagina-aanduiding<<}
was gelijk andere menschen, op het oogenblik daarna een Ridder is. Maar in oude tijden hadden bij het Ridderworden onderscheidene en groote plegtigheden plaats, en er moet ook van slaan ingekomen zijn, gelijk het spreekwoord vooronderstelt. Hoe dit Ridderslaan eigenlijk in zijn werk ging, heb ik niet regt kunnen gewaar worden. Bij de Romeinen (weet ik wel) was het gebruikelijk, dat een slaaf, dien zijn' Heer voor een' vrijgelatenen wilde verklaard hebben, door een overheidspersoon met een stokje op het hoofd werd geslagen of getikt, en daarbij openlijk voor een vrij man verklaard. Zou ook van deze gewoonte het Ridderslaan afgeleid moeten worden? Niet onwaarschijnlijk misschien; stellig durf ik niet beslissen. En, met geene bloote gissingen u verder willende ophouden, ga ik over tot nommer drie: Hij heeft van de coteletten gehad.
Jammer, dat men niet in alle dingen even bekwaam is! Hier gevoel ik meer dan ooit mijn gebrek aan de theoretische en nog meer aan de praktische kundigheden van eenen kok. Ik weet waarlijk niet regt, wat coteletten zijn, ter naauwernood hoe ik het woord moet schrijven. - Wel, (denkt gij veelligt) wat gij niet weet, hadt gij kunnen vragen. De groote man in dat vak woont niet ver van u af. Als gij eens bij hem om onderrigting gegaan waart, zou hij ze u niet geweigerd hebben. Hij had u wel in de keuken geleid, om u te laten zien, hoe men coteletten kookte of braadde en klaarmaakte. Misschien had hij u wel eens laten proeven ook, en dan hadt gij nog een lekker beetje toe gehad. - Het is mogelijk. Maar het had ook anders kunnen beslaan, zoodat ik spreekwoordelijkerwijze van de coteletten gekregen had. Om mij hieraan niet te wagen, heb ik mij liever willen vergenoegen met het weinigje, dat ik er van wist, en dat ook misschien tot mijn oogmerk toereikend is. Hetgeen mij dan wel een- en andermaal voor coteletten is opgedischt, geleek veel naar kleine platte hammetjes, met geölied, althans van vet glimmend papier omplakt. Bij het gebruiken wordt het papier er afgedaan en niet mede opgegeten, maar alleen het

{==417==} {>>pagina-aanduiding<<}
ontkleede, geroosterde vleeschboutje schoon bekluifd. Meer heb ik er te dezer plaatse niet van te zeggen. Nu is nog overig nommer vier: Hij heeft van de taart gehad.
Hier ben ik beter t' huis. In mijne jonge jaren heb ik veel in taarten gespeculeerd, en doe het nog wel eens eene enkele maal, als de gelegenheid zich daartoe aanbiedt. Ik weet, dat er verscheidene soorten van taarten zijn, schoon niet zoo veel als Ridderorden, die ik niet behoef te noemen, alle een overheerlijk gebak, en, mijns bedunkens, eerste meesterstukken van de banketbakkerij. Het spreekwoord gewaagt van taart in 't algemeen; dus is de soort niet wel te bepalen. En wijl dit gebak bij onze stadgenooten nog al tamelijk algemeen bekend is, behoef ik er niet meer van te zeggen, al weet ik meer.
Zoo kom ik dan eindelijk schoorvoetende aan mijne tweede, allermoeijelijkste hoofdafdeeling, om op te geven de beteekenis der spreekwoorden, en te verklaren, indien het te verklaren is, hoe deze met den oorspronkelijken zin van het zeggen zamenhange. Hebt gij u tot nog toe, G.H.! mogen verlustigen met de schoone beelden van bot, Ridders, coteletten en taarten, thans zult gij u moeten bedroeven, en die beminnelijke schepselen zien veranderen in onechte en ontaarde kinderen, in wanschepsels, waarvoor men schrikken en beven moet. - Indien de Muzikanten op het Orchest waren, mogten zij ons wel een poosje adem laten scheppen, om, vóór het aanvangen van die zwaarwigtige taak, nieuwen moed en krachten te verzemelen.
Welaan dan. De bot moet maar weder eerst op tafel. Het spreekwoord botvangen wil zoo veel zeggen als, den neus stooten, den wind van voren krijgen, leelijk ter haring varen (*), (om het eene spreekwoord met het andere te verklaren) of, zoo gij wilt dat ik meer eigenlijk spreke, eene onaangename teleurstelling, eene

{==418==} {>>pagina-aanduiding<<}
onverwachte afwijzing, hekeling of smadelijke bejegening ondergaan door woorden of daden, of beide te gelijk.
Ridder geslagen zeggen wij van iemand, die, zijn laatste middel van redding en behoud verloren hebbende, zich in eenen toestand van de uiterste verlegenheid en verwarring bevindt.
Hij heeft van de coteletten gehad, is iemand, dien men duchtig heeft afgerost, toegetakeld en vreeselijk gehavend, hetzij met mond of pen, hetzij met handen en vuisten, of weder met beide te gelijk.
En het laatste spreekwoord: Hij heeft van de taart gehad, is nagenoeg met het voorgaande van dezelfde kracht.
Welke overeenkomst is nu hier tusschen de beteekenis der woorden en de beteekende zaak? Wie heeft toch wel aan voorwerpen, algemeen bemind en geacht, zulk eene hatelijke, onnatuurlijke en tegenstrijdige beduidenis gegeven? Hoe zijn ooit deze spreekwoorden in de wereld gekomen? Dikwijls heb ik bot gegeten, en met smaak. Zij is mij ook altoos wel bekomen. De meesten, vele zieken zelfs, zullen hierin met mij overeenstemmen. Botvangen is op zichzelf ook geheel geen onaangenaam werk voor iemand, die op bot uitgaat. Indien hij goed vangt, zal het tegendeel plaats hebben; maar wanneer hij niet ving, zou eerder het spreekwoord te pas komen.
Een Ridder is toch bij alle natiën en geslachten een man van het eerste aanzien; de ridderlijke waardigheid met vele voorregten verbonden, en daarom een vereerende en begeerlijke rang. De nieuwgeslagen Ridder zal uit dien hoofde geenszins verlegenheid of iets dergelijks vertoonen, maar eerder moed, dapperheid, zoo al geene trotschheid.
Wie houdt niet van coteletten, als zij wèl klaar gemaakt zijn? Wie heeft ooit, indien hij niet te veel at, daarvan eenig ongemak gehad; ooit iets gevoeld, dat geleek naar het spreekwoord, daarvan gemaakt?
En gij, heerlijke, alom geroemde taarten! gij, amandeltaarten, geleitaarten, confituurtaarten, kersentaarten,

{==419==} {>>pagina-aanduiding<<}
appeltaarten, rijsttaarten, pruimtaarten, abrikoostaarten, roomtaarten! hebt gij ook al uwe namen geleend tot zulk eene verbastering van uw adellijk geslacht? Dit deert mij nog wel het allermeest. Hoe menigmalen heeft mijne tong met vele andere tongen, door uwen smaak gestreeld, stilzwijgend of openlijk uwen lof verkondigd! Hoe menigmalen wenschte ik nog wel een stukje van de taart te hebben, die, spaarzaam als eene delicatesse rondgedeeld, als eene koningin op het dessert pronkte! Nu zelfs kan ik mij bezwaarlijk weêrhouden, en nog veel minder, indien ik banketbakker ware, van als met de groote Mogendheden in een verbond te treden, om het hatelijk spreekwoord uit de wereld te bannen, dat men van u gemaakt heeft, o verheven kunststukken van suiker en specerijen! o edele sieraden van bruiloftstafels en kraamkamers! Neen! onmogelijk kan in het gebak zelf de bedervende kracht van het spreekwoord zitten. In welk een' geteisterden en deplorabelen staat moesten wij anders onze vrouwen van de taartrijke kraamvisites t'huis krijgen! Dit evenwel, zult gij allen met mij getuigen, gebeurt nooit; maar wel, dat zij, bij de optelling, hoe veel taarten er waren (*), hare mannen belust maakten.
Hoe is het dan mogelijk, dat de ondervinding ooit deze vierlingen ter wereld heeft gebragt? Een Oedipus moge dit raadsel oplossen. Schoon ik geen Oedipus ben, moet ik toch nog eens aan 't gissen gaan.
Indien het waar is, dat in hetzelfde water baars, snoek en bot kunnen gevangen worden, dan zou ik het eerste spreekwoord dus verklaren, dat een visscher, alleen op baars en snoek uitgaande, en niets anders dan bot vangende, met eene droevige teleurstelling in het hart terugkwam, en dat zulks tot het bekende zeggen aanleiding had gegeven.
Het tweede kan, dunkt mij, alleen afgeleid worden van de oude gewoonte van Ridder slaan. Dit slaan be-
{==420==} {>>pagina-aanduiding<<}
hoeft men nu niet zich voor te stellen, alsof men op zulk een' nieuwen Ridder omsloeg, gelijk men stokvisch beukt, of de Cyclopen op het aanbeeld slaan, qui magna vi brachia tollunt. Die kuur had voorzeker niemand kunnen doorstaan. En dan zouden er geene oude Ridders, geene Ridderorden, geene Riddereeuwen, Ridderspelen enz. geweest zijn. Welk eene verschrikkelijke gaping in het rijk der dingen! - Wat dan? Zouden de Ouden eene Riddermunt gehad hebben, waarin men Ridders sloeg, of stempelde, gelijk er Geldmunten zijn, waar men geldstukken slaat? - Waarschijnlijker komt het mij voor, dat dit Ridderslaan ten naastenbij geschiedde op dezelfde manier, als het vrijmaken van slaven bij de Romeinen, met een stokje; doch dat dit somtijds, in het gevoel van het gewigt der hooge plegtigheid, wel te hard kon aankomen, zoodat de nieuwgeslagen Ridder een' geruimen tijd in de maling was, en verlegen ronddraaide, niet wetende, wat hij deed of doen zou. En vandaar ons spreekwoord; want de Ouden tastten de dingen somtijds wel wat stout en forsch aan.
Om het derde te verklaren, moeten wij ons in eene kokskeuken verplaatsen, alwaar iemand, of een kat of hond, (een mensch of beest, dat doet er niet toe) eene gebraden cotelet heet van den rooster nam, in den mond of bek stak, en zich deerlijk brandde, krijgende dus ongelukkig van de coteletten; want in zulk eene keuken is het: brandje niet!
Maar nu de taarten. Dat is wel het moeijelijkste stuk van allen. Uit de Taartengeschiedenis van de tegenwoordige Eeuw kan het niet opgelost worden; want het spreekwoord is veel ouder; niet ouder evenwel dan de taarten zelven. En het eerste gebruik daarvan stel ik omtrent den tijd van de oprigting der Oost- en Westindische Compagnie, of toen de uitheemsche specerijen en lekkernijen (de voorname bestanddeelen van dat gebak) ons land begonnen te overstroomen, te gelijk met de weelde, waarvan het gewis een artikel is, alzoo ik niet gelooven kan, dat de eerste bewoners van deze gewesten,

{==421==} {>>pagina-aanduiding<<}
de oude Batavieren, taarten gegeten hebben. Dat dit wezenlijk afhangt van de vaart op Oost en West, is vóór ettelijke jaren onder de Fransche overheersching klaar gebleken, toen de koloniale waren niet ingevoerd mogten worden, en de taarten zoo schaars en duur waren, dat men ze niet te proeven kreeg, en buiten dat een vreeselijk gebrek aan zoetigheden leed. ‘Maar, dit doet nog niets ter opheldering van de zaak.’ Een weinig geduld, M.H.!
De eerste taarten nu, die onze ouders of voorouders aten, kunnen zeer maag of gezondheid bedervende geweest zijn, dat men ook nog wel de tegenwoordige wil te last leggen. Of het kan zijn, dat zij, uit aardigheid, onder andere taarten ééne plaatsten, die, door eenig inmengsel van een' bedriegelijken aard, een' bitteren nasmaak en schadelijke uitwerking had, zoodat iemand, die bij ongeluk een stukje van die taart kreeg, het weg had, en zeer ongesteld het gezelschap moest verlaten. En dit wil mij wel aan, omdat er in den tekst staat, niet een, maar de taart, κατεξοχην (ja, zonder Grieksch en Latijn kan het in zulk een diepzinnig stuk niet geklaard worden) κατεξοχην dus genoemd. De grap was zekerlijk al wat grof. Maar (met eerbied van onze voorvaderen gesproken) zij hadden wel meer zulke grapjes, vooral met eten en drinken.
Eindelijk wilde ik hierbij nog wel, als eene gissing, in 't algemeen bijvoegen, dat misschien de genoemde spreekwoorden ironice gebruikt werden, te weten juist het tegengestelde onaangename bedoelende van het aangename, dat de uitdrukkingen bevatten, als b.v.: hij is een Cicero in welsprekendheid; hij is een allerliefste jongen, wanneer wij lagchend het tegendeel willen te verstaan geven, op den grootsten botterik en een losbandig of ondeugend schepsel het oog hebbende.
Zegt nu niet, G.H.! dat ik u met beuzelingen heb opgehouden; want het betrof onze schoone moedertaal, in wier oorspronkelijkheid en kracht alwat vaderlandsch denkt en gevoelt het hoogste belang stelt. Trouwens,

{==422==} {>>pagina-aanduiding<<}
indien het oogmerk, om door deze mijne Proeve kundiger mannen tot een nader onderzoek en meer voldoende verklaring uit te lokken, niet eenige verschooning medebrengt, moet ik toch vreezen, dat ik bot zal vangen, Ridder geslagen worden, duchtig van de coteletten en de taart zal krijgen. Want ik heb raadsels uitgegeven, die ik zelf niet weet op te lossen. Ik heb gegist en geraden, nu het een, dan het ander; en per slot moet ik zeggen: Ik geef het op.
H.
H.

Iets over de behandeling van jonge kinderen.

(Medegedeeld door eene Moeder.)

Ik had reeds mijn elfde, zeer jonge kind op den schoot, in het bijzijn van een' Franschman, toen deze mij onder het gesprek opmerkzaam maakte, dat ik het kind reeds langer, dan voor zijn' hoest noodzakelijk geweest was, overeind zittend hield, en dat dit zeer schadelijk voor het regtopgroeijen van zoo jonge kinderen was; want dat de rugwervels in dien leeftijd nog in het geheel niet tot die houding des teederen ligchaams zonder groot nadeel bekwaam waren, enz. Dien raad nu had ik wel niet noodig, als die reeds mijn vorig tiental, onder gepaste behandeling, regt opgegroeid mogt aanschouwen, zonder dat ik daarover juist bijzonder had nagedacht; gelijk ik ook het genoegen heb, mijn jongste, zeer teeder kindje wèl te zien opgroeijen. Thans echter meer over dit punt denkende, werd het mij duidelijk, hoe verkeerd de Hollandsche moeders in het algemeen handelen, met hunne onwetende bakers te laten heerschen over de eerste opvoeding harer zuigelingen. Immers, wat is toch eene baker? Veelal eene armoedige vrouw of weduw uit den lagen burgerstand. Gelukkig nog, zoo zij ooit in haren dienstbaren staat kindermeid geweest is. Van waar dan hare kennis der behandeling van jonge kinderen anders, dan door eene kleine routine, die, goed of kwaad,

{==423==} {>>pagina-aanduiding<<}
zeker niet door rijp nadenken of raad bij deskundigen verkregen is. Dit nu is het orakel voor moeders van den beschaafden stand! ‘Baker vindt het zoo goed. Baker zeide gisteren tot mij: Meent Mevrouw, dat dit mijn eerste kind is, dat ik groot breng?’ Dit, met eene vaste stem en vinnig gezigt aan een jong, voor het eerst moeder geworden vrouwtje gezegd, is genoeg, om niet haar eigen, beter oordeel te volgen. Op meer gevorderden leeftijd, als het beengestel niet zoo sterk meer door het vleesch is bedekt, in het 5de tot 8ste jaar, ontdekt men een' scheeven draai; er wordt aan een' mogelijken val of verzwikking - hetgeen toch wel onder de zeldzame gevallen behoort - gedacht, maar niet aan de ijdele glorie van een fraai uitgedost kind, in de vierde week van zijn' leeftijd zoo snugger reeds regtop zittende op bakers arm in de kraamkamer of op de wandelingen! Wel spelt men eene luijer heel vast om het lijfje; maar, dit moge een hulpmiddel zijn, het kan de wervels tusschen de schouderbladen en nek niet genoegzaam ondersteunen. Ook zou tegen het stijve inspelden wel iets in te brengen zijn, aangaande de ademhaling, den vrijen omloop van het bloed, de verrigtingen der ingewanden, enz. Zeker althans mag het vastgesteld worden, dat het kind, vóór de eerste drie à vier maanden ten minste, niet in eene opgerigte houding behoort te zitten. Deze schadelijke houding belette het ouderwetsche bakeren en vaststrikken op een kussen, hetgeen, zoo dit op eene overdreven stijve wijze geschiedt, zeker ook zijne zwarigheid heeft; echter was de houding liggende, en hierdoor boven de nieuwerwetsche te verkiezen. De Amerikaansche vrouwen houden hare jonge kinderen, gelijk de Fransche, liggende op den arm. De eersten kleeden ze zeer los, en dit kan bij die gewoonte geen kwaad; de laatsten bakeren ze, waar de Engelsche moden niet doorgedrongen zijn. Dat de eerste inrigtingen
voor de gebrekkig opgroeijende jeugd in Frankrijk zijn daargesteld, is niet aan de meerdere noodzakelijkheid hiervan daar te lande toe te schrijven, maar aan de vindingskracht van een' industrieuzen

{==424==} {>>pagina-aanduiding<<}
geest en bijkomende omstandigheden. Immers, hoe staat de proportie van regte en scheeve menschen in Holland tegen Frankrijk en Amerika? - ‘Het klimaat,’ zal men misschien zeggen. - Goed: des te noodzakelijker dan, dat het weekere beengestel in de slappere luchtgesteldheid met meer zorg gadegeslagen worde. Ik ben eene buitenlandsche, en volgde dus de gewoonten van mijn land, waar men toen wel bakerde, maar tevens op kussens droeg; en ik volgde dit gebruik niet uit overtuiging van grooter nut, (want nooit had ik hierover nagedacht) maar uit verkleefdheid aan de eerste indrukken: en ik dank den Hemel, dat ik deze indrukken had; anders ware ik zeker de algemeene Hollandsche gewoonten blindelings gevolgd. Het ware te wenschen, dat een deskundige een klaar, gemakkelijk verstaanbaar, niet geleerd opstel op dit artikel volgen liet, waardoor moeders op dit punt beter onderrigt werden als ik het doen kan, met den naam onderteekend, gelijk die van eenen sandifort, logger, ontijd, van der wissel en meer dergelijke achtbare namen.

Brief uit en over het oosten.

(Vervolg en slot van bl. 385.)

De vaders van het Roomsche klooster, waar ik mijn verblijf hield, zijn arme Franciskaners, wier voorkomen armoede te kennen geeft. Hun wijn, te onregte door den Heer chateaubriand geroemd, is walgelijk. Elk hunner maakt zijn eigen bed, en bezorgt zijne eigene kamer. Broeder jozef, de Cicerone van de Orde, is een monnik van eene tamelijk vrolijke geaardheid, en, wanneer hij van vermoeijende togten terugkomt, meer gezet op een' goeden maaltijd, dan genegen, om de Heiligen aan te roepen, wier afbeeldsels zijne cel versieren. Hij liet ons, des avonds, het Heilige Graf zien, een gedenkteeken, onder de bescherming der Turken geplaatst, die er geenen pelgrim laten binnenkomen, zonder de schatting te betalen. In het midden van den eersten omtrek der kerk ziet men eene marmeren tafel, omringd van

{==425==} {>>pagina-aanduiding<<}
een ijzeren hek, boven welke eene lamp hangt, die aanhoudend brandt. Zij wijst de plaats aan, waar het lijk van jezus gebalsemd werd, alvorens het begraven werd. Wanneer gij u ter linkerzijde keert, treedt gij in een rond gebouw, van boven een' koepel vormende. In het midden is het Heilige Graf geplaatst. Het is een vertrekje, met den beitel uitgehouwen in eene natuurlijke rots. Men moet de schoenen uittrekken, alvorens men er binnengaat. Men treedt eerst in eene geplaveide en in marmer gevatte ruimte; in het midden is een nagenoeg kubiek marmer, 't welk de plaats aanduidt, waar de Engel zich op den steen plaatste, die het graf sloot, na denzelven afgewenteld te hebben. Vervolgens bukt gij, om in de enge ruimte van het graf door te dringen. Het bestaat uit wit en bruin marmer, van zes voet lengte en drie breedte. Tusschen het graf en den tegenovergestelden muur is de doorgang zoo eng, dat er naauwelijks plaats is voor vier of vijf personen te gelijk. Dit vertrek haalt omtrent zeven vierkante voeten, en acht voet één duim hoogte. Aan het gewelf hangen zevenentwintig groote zilveren lampen van zeer schoon maaksel, die altijd branden. De vroomheid van het Hof van Rome, gelijk mede die der Vorsten en godsdienstige Orden van Europa, heeft dit gedenkstuk daarmede versierd. Bij derzelver verblindenden glans onderscheidt men twee schilderijen, die aan de wanden der grafplaats hangen; de eene, een geschenk van de Roomsche kerk, stelt voor de hemelvaart van onzen Verlosser; en de andere, eene gift van de Grieksche kerk, de verschijning van jezus aan maria in den hof. Een Grieksch of Roomsch priester is bestendig binnen hetzelve, met het wierookvat in de hand, om de pelgrims te ontvangen.
Verlangende, de godsdienstige hulde dier vrome mannen bij te wonen, welke, ondanks alle de moeijelijkheden van den togt, uit de vier werelddeelen bijeengekomen waren en zich als verdrongen aan den toegang tot de gewijde plaats, bleef ik er eenigen tijd. Ik zag Armeniërs, Grieken en Roomschen van beiderlei kunne. Van diepen eerbied getroffen, vielen zij allen op de knieën; sommigen smolten in tranen, anderen drukten vurig het hoofd op den gewijden steen, en omhelsden dien met vrome verrukking; zij zwolgen, als 't ware met volle teugen, den wierook in, die het licht geheel verdonkerde. Nooit kwamen mij bewijzen van aanbldding en van berouw opregter voor. Ik zag er verschei-
{==426==} {>>pagina-aanduiding<<}
dene, die, door minder zuivere gevoelens bezield, en zich de vergunning ten nutte makende, om kruisen en rozekransen op het graf te plaatsen, er eene groote menigte tegelijk van lieten inwijden, met oogmerk, om daarmede bij hunne terugkomst rijke winst te doen.
Op eenige schreden afstands ten noorden van het graf ontmoet men een' grooten steen van grijs marmer, 't welk de plaats aanwijst, waar jezus aan maria verscheen. Aldaar zeer in de nabijheid begint de opgang naar den Kruisberg, bestaande uit achttien steenen trappen, die naar eene hooge kapel voeren, welke met marmer bekleed is, en versierd met vier zuilen van dezelfde stof. Ter regter- en linkerzijde verheffen zich twee kleine altaren; het eene behoort aan de Roomsche, het andere aan de Grieksche Christenen. Het eerste is versierd met een schilderstuk, de kruisiging voorstellende, het tweede met eene kruisafneming. Boven hangen eene groote menigte zilveren lampen.
De Kruisberg is slechts twintig voet hoog, in eene regtstandige rigting. Wanneer men echter bedenkt, dat, om de kerk van het Heilige Graf te bouwen, men den top van den berg heeft moeten slechten, dan kan men nagaan, dat Golgotha een tamelijk hooge heuvel was. De plaats, waar het kruis geplant werd, is in het gedeelte der kapel, dat ten zuiden uitziet. Men ziet nog het gat, dat in de rots is uitgehoold. Het wordt verlicht door eene zilveren lamp. Elke pelgrim buigt zich daar neder, nadat hij het graf van jezus bezocht heeft.
Daar wij verlangden, den nacht in de kerk door te brengen, plaatsten wij ons, voor eenige uren, in eene cel, uitkomende op de galerij, van waar wij de pelgrims in menigte zagen uitgaan. Tegen middernacht beklommen wij weder den Kruisberg. Niets verstoorde de plegtige stilte dier gewijde plaatsen, alleenlijk hoorden wij het aandoenlijk geluid van het orgel, hetwelk zich vermengde met de gezangen der priesters, die de verzen van de H.S., welke betrekking hadden op het lijden en sterven des Verlossers, opzongen. De sombere toonen, die zich in de gewelven verloren, verbraken van tijd tot tijd de diepe stilte van het heiligdom. Dit late uur, die indrukwekkende stilte, dat zachte schijnsel, die gewijde melodie, en vooral de zekerheid van zich te bevinden op dezelfde plaatsen, waar Hij, die ons liefhad, de offerande volbragt, biddende voor zijne beulen; dit alles grijpt

{==427==} {>>pagina-aanduiding<<}
het hart en de verbeelding boven beschrijving krachtig aan.
Een uur daarna klommen wij af in de kapel van het graf. Het was er eenzaam; de priester zelf had het wierookvat verlaten; de stroomen lichts, die zich in het Heilige Graf verspreidden, vervulden mij met verhevene gewaarwordingen.
Dadelijk bij het aanbreken van den dag gingen de priesters weder naar binnen, om hunne godsdienstoefeningen tot in den nacht voort te zetten. De Latijnsche vaders beklaagden zich zeer over de Grieksche omwenteling, en vooral over de Pachas van Acre en Damascus, die de geloovigen verhinderden, zich in zoo grooten getale, als in vorige jaren, naar het Heilige Land te begeven. De onderscheidene kloosters rekenen alle jaren op eenen toevloed van drie- of vierduizend pelgrims; maar hunne voordeelen worden voor een groot gedeelte verslonden door de zware schattingen, die zij verpligt zijn aan de Turken op te brengen. Die klagten over de Ottomansche roofzucht werden mij door den Armenischen Patriarch herhaald, zijnde een eerbiedwaardig grijsaard, die den eersten rang bekleedt na den grooten Patriarch, die in Perzië zijn verblijf houdt.
Op zekeren avond woonde ik, in de kerk van het Heilige Graf, eene plegtige processie bij van drie vereenigingen, eene Armenische, eene Grieksche en eene Roomsche. Het was opmerkelijk, de jaloersche ijdelheid gade te slaan, die bij deze gelegenheid heerschte. De Armenische priesters gingen aan het hoofd, bekleed met prachtige versierselen; de tabbaard en de mijter van den Patriarch waren bezet met edelgesteenten; zij droegen zijden banieren van onderscheidene kleuren, tooneelen voorstellende uit de gewijde geschiedenis. Men zag, aan de vastheid van hunnen gang, dat zij er trotsch op waren, om aller blikken tot zich te trekken; maar hun gezang door den neus beantwoordde weinig aan de pracht hunner kleeding. Op hen volgde de Grieksche geestelijkheid: waren hare versierselen zediger, haar zang was ook bevalliger. Inzonderheid waren wij getroffen door het edel voorkomen en het schrander gelaat der priesters; zij droegen gewijde bouquetten in de hand, welke de pelgrims als om strijd onder zich wilden verdeeld zien na de plegtigheid, ten einde dezelve weder mede te nemen naar hun land. De Franciskaner monniken sloten den optogt, en de aandoenlijke een-
{==428==} {>>pagina-aanduiding<<}
voudigheid van hun gezang verhoogde den indruk van hunne geschorene kruin en de ruwheid hunner kleedij.
Op een' anderen dag werd ik uitgenoodigd, om de afzonderlijke processie der Franciskanen te volgen, in het binnengedeelte der kerk van het Heilige Graf. Zij waren thans in misgewaad, en droegen eene wastoorts in de hand; men had er mij eene doen geven, gelijk mede aan alle de pelgrims, die tot den optogt behoorden. De plegtigheid was zeer indrukwekkend; men hield eenige oogenblikken stil aan elke der plaatsen, die door de overlevering geheiligd waren; van daar begaf men zich naar de kapel, waar de heilige helena werd geschaakt; vervolgens klom men af in dat gedeelte der kerk, hetwelk gegraven was onder den Kruisberg, ter plaatse waar die Keizerin het heilige kruis wedervond.
De kerk van het Heilige Graf is zeer ruim; zij strekt zich uit in de vallei van den Kruisberg, op den top van dat bergje zich kenmerkende door een koepeldak van eene zeer sombere gedaante, hetwelk de geheele stad bestrijkt. De omtrek van dit gedenkteeken bevat, behalve een gedeelte der gewijde plaatsen, onderscheidene kapellen voor de Franciskanen, Grieken en Armeniërs. De eersten zien hunne star verbleeken voor de eerzucht en kuiperijen der monniken, die tot de twee andere Orden behooren. De Grieksche kapel is zeer rijk, en overladen met versierselen. Ik was, op goeden vrijdag, in eene der Roomsche kapellen, getuige van eene plegtigheid, die eene der omstandigheden in het lijden te naauwkeurig uitdrukte, dan dat zij niet heiligschennis moet genoemd worden. Ik zag een' jongeling, vrij slecht gekleed, van eene zwakke gezondheid, naderen; hij sleepte zich voort op zijne knieën, beladen met een zwaar kruis, en gevolgd van eene menigte menschen; hij scheen zwaar gebukt te gaan onder dien last, en de omstanders schenen te jammeren en te weeklagen. Telkens, wanneer hij een oogenblik rustte, vielen zij op de knieën, de voorzangen koorswijze herhalende, welke de priester met eentoonige stem opdreunde.
Op den 25 Maart begaf ik mij naar Bethlehem, vergezeld van een' Roomschen gids tot aan het klooster St. Elias. Men gaat door eene dorre vlakte, en spoedig bemerkt men Bethlehem op een' met olijfboomen beschaduwden heuvel. Ter regterzijde, eene-mijl van het dorp, toont men het graf van rachel; het gelijkt naar die graven, welke de vroomheid der Turken ter eere van hunne Santons (Heiligen) oprigt.

{==429==} {>>pagina-aanduiding<<}
Nadat ik een sober middagmaal gebruikt had in het Franciskaner klooster, bezocht ik de kerk, gesticht op bevel der Keizerin helena. Zij heeft geene andere inwendige versierselen, dan eene marmeren zuilenrij. Wanneer men dertig treden beneden de kerk afdaalt, ziet men eene kapel, die, gelijk men wil, gebouwd is op de ruïnen van den stal, waarin jezus geboren werd. Die ligging heeft niets onwaarschijnlijks; want nog heden ten dage ziet men in het Oosten onderaardsche stallen. Deze kapel is eene ruime grot, die in de rots is uitgehouwen. De zijmuren, met marmer bekleed, zijn van beide kanten bedekt met zijden gordijnen; maar de rots vertoont zich boven in al hare naaktheid. Een altaar, zamengesteld uit eene marmeren tafel, tegen de rots geplaatst, en altijd door drie prachtige lampen verlicht, verheft zich boven de plek, waar de Messias het eerste levenslicht aanschouwde. Die plaats is op den grond gekenmerkt door eene zilveren zon, rondom een' witten marmersteen, met jaspis ingelegd. Dit een en ander omvangt dit opschrift in het Latijn: ‘Hier werd jezus christus geboren uit de Maagd maria.’ Aan de tegenovergestelde zijde ziet men, in eene diepte, de plaats van de kribbe. Op den voorgrond, ter plaatse waar maria den Jonggeborene aan de Oostersche Wijzen voorstelde, verheft zich een altaar, versierd met een schoon tafereel, hetwelk deze gebeurtenis verbeeldt. Een niet minder merkwaardig tafereel versiert de plaats zijner geboorte. Een enge doorgang geleidt van de boven beschrevene grot naar het bidvertrek, bewoond door st. hieronymus; en vlak daarnevens ziet men het graf van dien Kerkvader, dat van den heiligen eusebius, alsmede die van de Heiligen paula en eustochia. Wanneer men opklimt, komt men aan de kerken der Grieken en
Armeniërs; dezelve bieden niets belangrijks aan. Omtrent eene mijl diep in het dal, aan de zijde der woestijn, is het veld, waar de herders hunne kudden weidden, toen de Engelen hun de geboorte des Verlossers kwamen aankondigen. Men ziet in het midden twee boomen, die zeer oud schijnen, en de ruimte tusschen dezelve is met bloemen geschakeerd. Dit landschap is zoo romanesk, zoo wel berekend voor dit plegtig tooneel, dat men bezwaarlijk zou kunnen twijfelen, of men zich op dezelfde plaats bevond.
Men drijft te Bethlehem een' vrij uitgestrekten handel met parelmosselschelpen, die men van de Roode Zee aanbrengt.

{==430==} {>>pagina-aanduiding<<}
De inwoners teekenen er de onderscheidene lijdenstooneelen op af, of fatsoeneren dezelve kruiswijze, en verkoopen ze aan de pelgrims. Het dorp heeft eene bevolking van zevenhonderd zielen, en behoort tot de minst slechte, die ik in Palestina gezien heb.
Op eenigen afstand van Bethlehem, aan gene zijde van een' onvruchtbaren berg, ontdekt men drie regenbakken, den een' boven den ander', welke men zegt gegraven te zijn geweest door salomo, ten einde het water te brengen naar Jeruzalem. De laagste ontvangt het water van de twee bovenste, en voert het langs de vallei naar eene waterleiding, van waar het in de stad doordringt door een onderaardsch kanaal. Die regenbakken steunen op groote pilaren; de grootste heeft zes voet lengte: dezelve behooren klaarblijkelijk tot eene zeer hooge oudheid. De bron, die dezelve van water voorziet, is zeer in de nabijheid, en ontspringt eenige schreden onder den grond. Van die plaats af gaat men in zeven uren naar Hebron. Het is een aanzienlijk vlek; men heeft er eene moskee gebouwd boven de grafsteden van abraham en isaäc. Ik betreur het zeer, dat ik geen uitstapje heb gedaan naar die stad, de oudste van het Beloofde Land.
Tegen den avond keerden wij naar Jeruzalem terug. Des anderen daags verzocht ik den Gouverneur om eene eskorte, ten einde mij te vergezellen naar de Doode Zee; maar hij sloeg mij deze gunst, hoewel zeer beleefdelijk, af. Hij deed mij opmerken, dat de troepen van den Pacha van Acre Naplouse belegerden, hetwelk omtrent negen uren gaans van Jeruzalem verwijderd was; dat de wegen door achterblijvers werden afgeloopen, en dat hij voor onze veiligheid niet konde instaan; dat men die reis moest uitstellen tot kalmer tijden. Intusschen zette ik mijne opmerkingen voort op de gewijde plaatsen, die zich in menigte aan mijn gezigt aanboden, vooral in het binnengedeelte der stad.
Beneden de poort van Bethlehem ziet men de plaats, waar bathseba zich baadde, op het oogenblik, toen david, op het dak van zijn paleis, door hare schoonheid verrukt werd. Juist op de plaats van dat gedenkteeken heeft men den tegenwoordigen toren van david gebouwd, eene oude vesting, welker stichting opklimt tot den tijd der Kruistogten. Op korten afstand van de St. Stephanus-poort, die aan den olijvenhof grenst, is het badwater van Bethesda: de kom, die vrij diep is, is uitgedroogd; het gras bedekt den bodem en om-
{==431==} {>>pagina-aanduiding<<}
trek en eenige boomen hebben er wortel geschoten. Eene bijna verlatene straat geleidt van daar naar het paleis van den Gouverneur. Het is een oud gebouw van Romeinsche bouworde; men heeft er een geschikt vertrek doen inrigten, van waar het gezigt zich uitstrekt op de moskee van omar; men verzekert, dat zich in dat paleis de zaal bevindt, waar jezus werd gebragt vóór zijne veroordeeling. Vlak daarnevens ziet men eene verwoeste omheining, welke men zegt het regthuis van pilatus te zijn. Een weinig verder is de boog, onder welken de Landvoogd de woorden uitsprak: Ziet den mensch! Van daar volgt gij den moeijelijken weg, dien jezus moest gaan, beladen met zijn kruis. Drie kleine zuilen wijzen de drie plaatsen aan, waar hij onder dien last bezweek. Men toont ook van die zijde de plaats van het paleis van den ongevoeligen rijke, en van de galerij, onder welke lazarus zijn mededoogen inriep. Men heeft een zeer sterk geloof noodig, om niet te twijfelen aan de naauwkeurigheid van alle de aanwijzingen van den Cicerone, die u vergezelt, wanneer men weet, dat Jeruzalem tot den grond toe geslecht werd door titus.
Ter halver wege van den berg Sion ziet men de schoone fontein van Siloam, boogswijze in de rots uitgehouwen. Zij vormt, bij haren oorsprong, een' kleinen waterval, welks water zich vervolgens in de vallei slingert. Die beek, welker rand met fraaije struikgewassen bezet is, strekt tot waschplaats voor de vrouwen der stad. Een Turk heeft er een klein koffijhuis opgerigt, waar de voorbijgangers zich komen ververschen. Deze romaneske vallei was mijne geliefkoosde wandelplaats. Nadat zij die van Hinnom en Jozafat heeft doorloopen, vloeit die beek tusschen twee dorre bergketenen, en verliest zich in de woestijn van St. Saba. Op zekeren avond ontmoette ik er twee arme Muzelmannen. Toen het uur des gebeds hen aan hare oevers verrast had, wierpen zij zich terstond op de knieën, en bleven eenigen tijd verzonken in vroom gepeins.
Ten noorden, en op eenige schreden afstands van de muren, bewonderen de reizigers de schoone spelonk van jeremias. Aldaar, zegt men, onthield zich de Profeet in afzondering, om zijne aandoenlijke klagten uit te storten. Hare uitgestrektheid en somberheid maken haar den naam waardig, dien zij draagt; geene plaats schijnt meer geschikt, om van de uitboezemingen der smart te weêrgalmen.

{==432==} {>>pagina-aanduiding<<}

Het geloof des pelgrims kan niet wankelen, wanneer men hem, op den verwoesten grond van Jeruzalem, de lijdenstooneelen vertegenwoordigt; maar is het niet misbruik maken van zijne ligtgeloovigheid, wanneer men hem de plaats aanwijst, waar men het hoofd van adam vond; die, waar de Profeet jesaia in tweeën gezaagd werd; den steen, die den heiligen stephanus het hoofd verpletterde; de plaats van den wilden vijgeboom; eenige droppelen van de melk der Maagd maria, en tot zelfs de tranen van berouw, (waarschijnlijk gekristallizeerd) welke de heilige petrus stortte, nadat hij drie malen zijnen Goddelijken Meester had verloochend? Ik heb een Serviër, die met zijne vrouw, van de oevers van den Donau, de gewijde plaatsen was komen bezoeken, zoodanig verrukt gezien, dezelve aanschouwd te hebben, dat hij aan het klooster 480 gulden, die bijna geheel zijne bezitting uitmaakten, ten geschenke gaf. Een rijk Armeniër stierf, vóór eenige dagen, in het klooster zijner natie; de monniken maakten zich, volgens hun gebruik, meester van zijn goud en zijne goederen, en joegen meêdoogenloos zijnen bediende weg, zonder hem het loon te betalen, hetwelk hem zijn meester schuldig was.




Anekdoten, rakende de Fransche omwenteling, het keizerrijk en het herstelde koningschap.

(Vervolg en slot van bl. 400.)

De Diamanten van de Kroon.

Na den roof der kostbaarheden van het vorstelijk huis, den 3 September 1792, kwam een sansculotte bij den Heer charlot, die het opzigt over de koninklijke kleedkamer had gehad, en stelde hem een pakje, waarin verscheidene diamanten waren, ter hand, met verzoek, om die te bewaren, tot dat hij ze weder zou afhalen. De brenger keerde niet terug. Ondertusschen ging charlot naar Abbeville wonen, alwaar hij, na verloop van eenige jaren, stierf, zonder de hem toevertrouwde kostbaarheden aangeraakt te hebben, ofschoon hij in behoeftige omstandigheden verkeerde. Toen hij den dood voelde naderen, liet hij een zijner vrienden, delattre dumontville, roepen, en vermaakte

{==433==} {>>pagina-aanduiding<<}
aan hem de edelgesteenten des Konings, met vrijheid, om er naar goedvinden over te beschikken. De Heer delattre, niet minder eerlijk dan de voorgaande bewaarder, behield de diamanten tot aan de herstelling der bourbons. Dezelve toen aan de kroon willende teruggeven, schreef hij aan den Graaf de blacas, en gaf dezen zijn verlangen te kennen, om aan Z.M. lodewijk XVIII in persoon eene belangrijke mededeeling te doen. Terstond ontving hij eene uitnoodiging, om zich bij den Minister te begeven. Hij doet dit, en ontdekt aan zijne Excellentie de reden van zijne reis naar Parijs, maar dringt er op aan, om bij den Koning zelven gehoor te erlangen. De Heer de blacas is kwistig in het geven van loftuitingen aan delattre, en belooft hem het verlangde onderhoud tegen den volgenden dag; hem tevens verzoekende, om dan het bewuste pakje mede te nemen. Hieraan voldoende, geeft de eerlijke man den Minister de diamanten in handen. Deze beziet dezelve naauwkeurig, overlaadt hem andermaal met lofspraken, houdt de doos in zijne bewaring, en zegt eindelijk, dat men de voorstelling aan Z.M. tot den volgenden dag moet uitstellen. Maar den volgenden dag, en vele dagen daarna, is zijne Excellentie niet te zien. De gewezen bewaarder der edelgesteenten neemt thans zijne toevlugt tot de pen; zijne brieven blijven onbeantwoord. Te weinig bemiddeld, om langer in de hoofdstad zich op te houden, keert de goede man naar Abbeville terug, van waar hij nog langen tijd brieven schrijft. De Heer de blacas, eindelijk misschien dit lastig aanhouden moede, zendt hem, in November 1814, eene aanstelling tot lid van het legioen van eer. - De diamanten waren geschat op eene waarde van vijf millioenen. Eene schoone vergelding voor de teruggave dier kostbaarheden!

Erkentelijkheid van eenen Maarschalk des Keizerrijks.

De Maarschalk lefebvre, Hertog van Dantzig, van Fontainebleau terugkeerende, werwaarts hij zich begeven had, om napoleon tot het teekenen van den afstand te noodzaken, zeide in eene taal, het tijdperk zijns levens, toen hij den serjantsrok droeg, waardig: Ik heb hem het vuur nabij de scheenen gelegd. Ik heb hem gezegd, dat het voor ons eindelijk eens tijd werd, om rust te genieten. Of meent hij, dat wij, nu wij titels, paleizen en landgoederen hebben, ons voor hem zullen opofferen? Maar dat is zijne

{==434==} {>>pagina-aanduiding<<}
eigene schuld: hij heeft ons te schielijk verheven. Als men paleizen, titels en landgoederen heeft verkregen, laat men zich niet meer doodslaan voor vrijheid of vaderland, gelijk ten tijde van de Republiek, toen wij niets hadden. - De Geschiedschrijver, van wien wij deze merkwaardige bijzonderheid ontleenen, voegt er bij: ‘Wij hebben den Maarschalk deze woorden hooren uitspreken.’

Het Viooltje.

De leer- en buigzame Zanggodinnen, die in April 1814 de terugkeering der bourbons hadden bezongen, waren even vlug en vaardig, om in 1815 de landing van napoleon te bezingen. Naauwelijks was hij in Parijs terug, of het regende in de zalen der Tuileriën oden, brieven, liederen ter eere des Keizers, welke uit handen kwamen, die weinig tijds geleden verzen vol geestdrift op den Koning vervaardigd hadden. Onder deze groote menigte van geschriften onderscheidde men bijzonder een zeer aardig gelegenheidsversje. De soldaten, eene toespeling makende op het saizoen der landing van napoleon, hadden hem den bijnaam van Père la Violette gegeven. In het bedoelde vers vindt men eene fijne, hierop betrekkelijke woordspeling. En dit kleine meesterstuk, zoo als stellig bewezen is, was van Mevrouw de genlis!

Schoon Gezegde van den Generaal Lamarque.

Deze Generaal, welke zich even zeer onderscheidde door uitgebreide kennis en voortreffelijke geestvermogens, als door dapperheid, ontving in 1815 het bevel over de troepen, welke napoleon naar de Vendée had gezonden. Voorgenomen hebbende, alle middelen van bevrediging te beproeven, alvorens tot vijandelijkheden over te gaan, schreef hij aan de Vendéërs: Ik schaam mij geenszins, u om den vrede te verzoeken; want in burgeroorlogen is het eindigen derzelven de eenige roem.

De ziel eens Schatmeesters.

Guillaume peyrusse, sedert Thefaurier-generaal van de Kroon geworden, meende te Malmaison zijne opwachting te moeten maken, waar napoleon, in 1815, onder zijne vertrouwdste vrienden die genen uitkoos, aan

{==435==} {>>pagina-aanduiding<<}
welke hij de gunst wilde toestaan, hem in zijne ballingschap te volgen. Bij die gelegenheid sprak de gewezen Keizer tot den gewezen Schatbewaarder: Gij zijt van de onzen; gij gaat met mij, peyrusse! En deze antwoordde: Maar, Sire! ik heb mijne nabestaanden, die verlangen, dat ik mij niet verwijdere; en bovendien, in den toestand, waarin uwe Majesteit zich bevindt, zal dezelve wel geenen Thesauriergeneraal noodig hebben.

Onzinnige zucht, om eenen naam te maken.

Iemand, op wiens waarheidsliefde men kan vertrouwen, bevond zich bij napoleon, eenigen tijd na diens terugkomst van Elba, en hoorde deze woorden uit zijnen mond: Kortom, wat waag ik in den toestand, waarin de gebeurtenissen mij geplaatst hebben? Wat heb ik persoonlijk hierbij te verliezen? - het leven; wat zegt dit? Mijn naam zal zoo lang leven, als die van God.

Korte en zakelijke Correspondentie.

Toen het tusschenbestuur, dat van 20 Junij tot 4 Julij 1815 regeerde, had opgehouden, begaf fouché, deszelfs Voorzitter, zich naar St. Denis, alwaar hij de bevestiging der beloften, hem door lodewijk XVIII gedaan, erlangde. Carnot, die niet zoo slim was geweest, en begreep, dat hij veel gevaar liep van verontrust te worden, schreef aan den sluwen Hertog van Otrante dit kort en krachtig briefje: Verrader! waar wilt gij, dat ik ga? Fouché antwoordde even kort en bondig: Domkop! werwaarts gij wilt.

Uitgaven van het Fransche Hof.

Uit eene berekening, gedurende de zitting van 1818 door den Afgevaardigde delessert opengelegd, blijkt, dat de sommen, ter beschikking van de kroon gesteld, van 1 April 1814 tot 1 April 1818, tweehonderd-drieëndertig millioenen en vijfmaal honderdduizend francs beloopen. Bij gevolg heeft het Hof jaarlijks 58,375,000 fr. verspild, elke maand 4,864,583 fr., ieder dag 159,931 fr. 50 cent., en elk uur 6,663 fr. 81 cent. Stelt men nu ieders aandeel in de directe en indirecte belastingen, gelijk in 1818, op achtentwintig fr., zoo hebben de 6,663 fr. 81 cent., welke de kroon, gedurende vier jaren, ieder uur heeft verspild, ook elk uur het beloop der

{==436==} {>>pagina-aanduiding<<}
jaarlijksche opbrengst van tweehonderd-en-dertig Franschen verslonden.

De Lijkstaatsie van Lodewijk XVIII.

Eene bijzonderheid, welke geheel Parijs heeft opgemerkt, maar welke ik vergeefs gepoogd heb te verklaren, is deze: dat geen enkel lid der Geestelijkheid de lijkkoets vergezelde, welke het stoffelijk overschot van lodewijk XVIII naar St. Denis overbragt.

Jakobijnen gepensioeneerd door den Koning.

Tallien, gewezen lid der Nationale Vergadering, een man, die lagchende zich beroemde, zijne voeten in het bloed der slagtoffers van September gebaad te hebben, is den 16 November 1820 gestorven. De Moniteur van den 28sten deelde aan Frankrijk het berigt mede, dat deze woeste voorstander der Omwenteling jaarlijks onderstenning uit de bijzondere kas van lodewijk XVIII genoot. In deze milddadigheid deelde hij met verscheidene andere personen, die meer of minder deel hadden gehad aan de verschrikkelijke gebeurtenissen van 1793. Zoo had de zuster van robespierre een pensioen van 1800 francs verworven van napoleon; en ook de Koning deed haar hetzelve toekomen. Eveneens was het geval met panis, een der meest bloeddorstige Jakobijnen te Parijs; de naam van dezen persoon stond op eene lijst van pensioenen, welke aan lodewijk werd voorgelegd, en deze schreef met eigene hand naast dien naam: Behouden.

Edele Trek van Christelijke Liefde.

De achtingwaardige Abt sicard, opvolger van den Abt de l'epée in het gesticht voor Doofstommen, schreef, twee dagen vóór zijnen dood, die den 10 Mei 1822 volgde, aan den Abt gondelin, zijnen ambtgenoot te Bordeaux: Mijn waarde Broeder! Ik maak bij uitersten wil aan u mijne geliefde kinderen: ik beveel hunne zielen aan uwe godsvrucht, hunne ligchamen aan uwe zorgen, hunne verstandelijke vermogens aan uwe kunde. Vervul deze edele taak, en ik sterf gerust. - De Abt sicard was geen Jezuit.


{==437==} {>>pagina-aanduiding<<}

De huwelijksverbindtenis onder den grond.

Een Verhaal.

Na het eindigen mijner studiën op het Mineralogische Collegie te Freyburg (in Baden) was ik zoo gelukkig, dat ik mede benoemd werd, om de meest beroemde mijnen van Europa te bezoeken, ten einde berigten aangaande de nieuwste ontdekkingen in te winnen, en ertsen voor het Museum te verzamelen.
Alleen de bergwerkkundige kan zich verbeelden, met welk een hartelijk genoegen wij Cimmeriërs in de ingewanden der aarde nederdalen, en Natuur in hare schuilhoeken bespieden, enkel om aan weetgierigheid voldoening te geven. Ik dacht in deze onderaardsche verblijven de prachtigste gezigten te vinden, die het oog kan aanschouwen, en tevens het meest ijzingwekkende te zien, dat men zich kan voorstellen; maar ik was in deze diepe afgronden niet gegaan, om eenige romaneske ontmoeting te zoeken. Zoodanige voorvallen zijn nogtans niet zoo geheel ongewoon in oorden, waar men de mijnen gebruikt als plaatsen van opsluiting en tuchtiging. Nooit zal ik den indruk vergeten, dien de geschiedenis van Graaf alberti's verbanning in de verschrikkelijke kwikzilvermijn van Idria (in Karniole) op mijne ziel maakte, toen deze op de plaats zelve mij verhaald werd door een' grijzen mijnwerker, in wiens kindschheid het geval was gebeurd. De rang en stand van dien voortreffelijken jongen Edelman, en de ontzettende overgang van aanzien ten Hove en van de gunst eener Keizerin tot levenslange veroordeeling en zwaren arbeid in de ongezondste mijn, maken zijne geschiedenis nog belangwekkender en verschrikkelijker tevens, dan de lotgevallen van een paar jeugdige gelieven, wier huwelijksvoltrekking in de mijnen bij Schemnitz, in Hongarije, ik bijwoonde en thans ga verhalen.

Behalve de voornamere adellijken, of grooten, die wegens rijkdom en uitgestrekte bezittingen den naam van Vorsten kunnen voeren, bestaat er in Hongarije eene soort van lieden, welke, ofschoon hun bloed even edel is, in bekrompene omstandigheden verkeeren; terwijl zij, elk ander bedrijf, buiten den wapenhandel, versmadende, geene middelen tot verbetering van hun bestaan vinden, dan in verbindtenissen met kooplieden, die schielijk vermogen en

{==438==} {>>pagina-aanduiding<<}
aanzien in de grootere steden beginnen te verkrijgen. Zoodanige huwelijken, vooral onder de jongere zonen van den verarmden adel, zijn menigvuldig. De bevoorregte standen vernederen zich somwijlen zoo verre, dat zij dezelve toelaten; terwijl de bemiddelde lieden, die nog onlangs in geringachting leefden, zich daarmede grootelijks vereerd rekenen, en gaarne opofferingen doen, om door betrekkingen van dien aard tot hoogheid te geraken.
Daar was in S - een schoon meisje, de eenige dochter van een Poolsch koopman. Men vermoedde half, dat in zijne aderen iets van het bloed van Israël stroomde. De man was rijk, en zijne dochter had persoonlijke aantrekkelijkheden te over, om eene menigte jongere zonen, wier geslachtregister beter gestoffeerd was dan hunne beurs, haar te doen omringen. Onder die allen verklaarde zich het hart van ida stephanoff weldra ten voordeele van casimir yaninsky, een' harer eerste en vurigste minnaren. Zulk een vrolijke en hupsche zoon eens Edelmans was juist geschikt, om diepen indruk op de dochter van een stemmig en karig handelaar te maken.
Alhoewel casimir niets, dan zijn zwaard, in de wereld had, daar waren echter omstandigheden, welke den ouden stephanoff deden overhellen, om zijne goedkeuring te hechten aan de keuze zijner dochter, die dezen jongeling boven andere, in gelijke omstandigheden verkeerende, personen stelde. De familie bezat nog een klein landgoed, en de oudere broeder van casimir was, schoon gehuwd, kinderloos. Men kon dus, in geval van overleving, op de erfenis rekenen. Daar nu casimir onder de minnaars van ida het meeste vooruitzigt had, zagen zij en haar vader hem, gedurende eenige maanden, beide met een gunstig oog. Reeds was de toestemming in behoorlijken vorm gegeven, en de tijd voor eene spoedige voltrekking des huwelijks bepaald, wanneer een Edelman, die eenige jaren elders had doorgebragt, onverwacht op zijn landgoed, in de nabijheid van S -, terugkeerde. Deze zag ida op een dorpfeest, en deed aan haren vader zoodanige voorslagen, dat hij de getrouwheid des hebzuchtigen mans, ten opzigte van vroegere beloften, aan het wankelen bragt, en, in zijne verbijstering, geen acht sloeg op de genegenheid zijner dochter. Hoe deze te moede was, toen zij het plan vernam, laat zich beter verbeelden, dan beschrijven. Graaf metzin was niet

{==439==} {>>pagina-aanduiding<<}
jong, van een terugstootend voorkomen en barsche manieren. Reeds had hij twee vrouwen gehad, en van hem ging een gerucht uit, als van Blaauwbaard; iets, dat in geenen deele geschikt was, om de genegenheid van een meisje te winnen, al was haar hart ook vrij. Doch hij bezat niet alleen grooten rijkdom, maar ook een gevestigd vertrouwen ten Hove, en was in Hongarije teruggekeerd met zoodanige magt, of althans met zoodanigen invloed, dat een handelaar eene verbindtenis met hem voor hoogst wenschelijk moest houden.
Stephanoff, den vurigen yaninsky en diens familie te veel ontziende, om zijne belofte plotseling in te trekken, begon ernstig te verlangen naar eenig voorwendsel, om dezelve te breken. Graaf metzin stelde hem derhalve voor, om zich met geweld in het bezit van ida te stellen, en alzoo in schijn den vader te noodzaken, om zijne toestemming te geven tot eene verbindtenis, welke te beletten hij niet meer in zijne magt had. Het plan was niet moeijelijk uit te voeren. Ida en hare oude min (zij had reeds vroeg hare moeder verloren) werden op eene wandeling in het veld overvallen door eene bende van des Graven bedienden, en in zijn oud kasteel gehuisvest, alwaar hij door betooning van eerbiedige oplettendheid, zoo veel zijn norsche aard het toeliet, het hooghartige meisje met den staat harer gevangenschap poogde te verzoenen. Wat zij gevoelde, werd niet ruchtbaar buiten de betooverde muren; maar casimir bewoog hemel en aarde, om hare bevrijding te bewerken, en werd alleen door opregte genegenheid voor de dochter teruggehouden van wraak tegen den vader, wiens heimelijke medewerking hij vermoedde.
Vreezende voor het misnoegen des jongelings, dat hij wel wist verdiend te hebben, hield zich stephanoff, als ware hij ontroostbaar over het verlies van zijne dochter, en verzocht vrijheid, om haar des noods met geweld te mogen terugvorderen; maar de plaatselijke overheid, in vreeze gehouden door Graaf metzin, of in het geheim onderrigt, dat hij in overeenstemming met haren vader handelde, ten einde een dwaas huwelijk tusschen een paar onbezonnen jonge lieden te voorkomen, weigerde hare tusschenkomst; en het scheen, alsof het spel weldra zou eindigen, gelijk zoo menig ander, met een huwelijk der hoofdpersonen.
Casimir had vast besloten, dit te voorkomen. Daar hij nu door wettige middelen zijn doel niet kon bereiken, nam

{==440==} {>>pagina-aanduiding<<}
hij zijne toevlugt tot iets anders, waartoe de gelegenheid zich aanbood. Bijna tot krankzinnigheid gebragt door een aandoenlijk briefje, dat ida hem had weten in handen te spelen, maakte hij tot zijn oogmerk gebruik van eene toevallige ontmoeting met eene bende vrijbuiters, welke nog steeds in de bergstreken van Hongarije gevonden worden. Hij vernam, dat die lieden eene onderneming tegen het kasteel van zijnen medeminnaar in den zin hadden, en besloot, hen in dit oogmerk te versterken en behulpzaam te zijn, hopende alzoo te midden der verwarring zijne verloofde te zullen bevrijden. Of deze middelen met regt en zedelijkheid zijn overeen te brengen, mag met reden in twijfel getrokken worden; maar in die oorden heerscht nog zoodanige ruwheid van zeden, dat menigeen het nemen van wraak voor volkomen geoorloofd houdt. Een jongeling derhalve, wien zijne minnares ontroofd is, heeft, in die omstandigheden, eenige aanspraak op verschooning, dat hij de geldzakken van zijnen medeminnaar niet ontziet. Ook zoude men den Graaf in eigen persoon geen leed doen, daar de uitvoering van dien aanslag bepaald werd tegen eenen tijd, wanneer hij met een deel der huisgenooten afwezig moest zijn, om elders zekere vergadering bij te wonen. Nogtans was de onderneming een hagchelijk waagstuk, daar metzin een' vrij talrijken stoet van onderhoorigen op zijn landgoed achterliet; alhoewel men van hunne gehechtheid aan hunnen meester geen' krachtigen tegenstand meende te verwachten te hebben. De jongeling, die voor eenen tijd bandiet werd, ging met zijne meer bedrevene makkers moedig op weg, om den aanval te doen.
Weldra bleek, dat zij verraden waren. Door een digt bosch aan het einde van des Graven bezittingen trekkende, werden zij door eene afdeeling krijgslieden, welke reeds lang op de roovers loerden, omsingeld, en, op één of twee na, gevangen genomen.
Yaninsky had, toen hij, door liefde en wanhoop gedreven, zich met eene rooversbende vereenigde, voor zijne eigene eer en die zijner familie zoo veel zorg gedragen, dat hij van zijne makkers, in geval van eenig ongeluk, de plegtigste belofte van geheimhouding zijns wezenlijken naams en stands vorderde. Hij zelf hield zich, als ware hij een van de bende; maar zijne jongheid en zijne, in vergelijking van zijne verharde makkers, blijkbaar mindere schuld pleiteden voor zachtere straf, en hij werd tot de mijnen verwezen; terwijl

{==441==} {>>pagina-aanduiding<<}
de kapitein en een of twee meer (die, om de waarheid te zeggen, casimir's zelfverwijt wegens het waarschijnlijk verhaasten van hunnen dood niet verdienden) hunne vroegere misdaden op het schavot moesten boeten.
Yaninsky had zich eerst verheugd, dat hij voor eene regtbank in een ander gedeelte des lands gebragt werd, alwaar men hem niet ligt zoude herkennen; thans echter bedacht hij tot zijn groot leedwezen, dat het hem dien ten gevolge niet mogelijk was, aan ida berigt van zijn wedervaren te doen toekomen. Bovendien had hij reden, om te vreezen, dat zij zijne in haast gedane kennisgeving van het plan ter harer bevrijding had ontvangen, en de gedachte aan haren angst vermeerderde den zijnen.
De mijnen, waartoe men hem voor den tijd van twee jaren veroordeeld had, waren drie of vier dagreizen van S -, en de hoop gaf hem in, dat er welligt onder de menigvuldige bezoekers van deze bergwerken binnen kort iemand zijn zoude, die berigt van zijn persoonlijk behoud en van zijne onbezwekene standvastigheid mogt overbrengen.
Ondertusschen had ida Graaf metzin op een' zegepralenden toon hooren verhalen, hoe zijn kasteel voor den aanval der roovers beveiligd was geworden. Hierdoor werd ida te meer versterkt in hare vrees, dat casimir in dit geval betrokken mogt zijn. Gedurende eenige dagen, zoo lang het lot der gevangenen in de hoofdstad van het gewest niet beslist was, leed zij grooten angst wegens die onzekerheid. Bijkans ware zij in verzoeking gekomen, om haar vermoeden te openbaren, en door eene opoffering, die haar oneindig zwaar zoude vallen, dat leven vrij te koopen, hetwelk zij zich verzekerd hield, dat casimir niet ten koste van zijne eer zou willen behouden.
Haar onverbiddelijke, doch steeds beleefde oppasser deelde haar eindelijk het haar belangrijk berigt van het doodvonnis der drie personen mede. Geen derzelven, daar zij allen in jaren gevorderd en mannen van bekende wreedheid waren, kon bij eenige mogelijkheid casimir zijn. Voorts hoorde zij, dat de overigen, voor korteren of langeren tijd, naar de mijnen verwezen waren; en haar hart fluisterde haar in, dat haar geliefde zeker onder dit getal zijn zoude.
Thans peinsde zij eeniglijk, om te ontsnappen en hem op te zoeken. Zij wist, dat het vruchteloos zijn zoude, zich

{==442==} {>>pagina-aanduiding<<}
onder de niets afdoende bescherming van haren onwilligen vader te begeven. Uit den inhoud der weinige brieven, welke zij sedert hare gevangenschap van hem ontving, begreep zij zeer wel, dat hij medepligtig in de zaak was. Zij vreesde, dat hij op het gehate huwelijk zoude aanhouden met eenen drang, welke haar eindelijk toch geene andere keuze zou laten, dan zich te redden door eene vlugt, minder onteerend uit de magt des roovers, dan uit des vaders schijnbare bescherming. Hare opvoedster, die in alles, behalve verstandelijke beschaving, de plaats eener moeder bij haar vervulde, en wie het aan sluwheid niet ontbrak, trad met bijkans jeugdige geestdrift in hare ontwerpen, en men vond eindelijk een middel, om de ontkoming te bewerkstelligen.
Het is bekend, dat overal in Hongarije waarzegsters, of zoogenaamde Heidens en Heidinnen, rondloopen (*). Nergens misschien heeft dat zwervend geslacht eene zoo onbepaalde vrijheid. Op elk eenigzins aanmerkelijk landgoed is meestal eene bende van dat volk in zekeren zin gevestigd, voor zoo verre hun toestand dit toelaat, en zij leven daar ongestoord bij wijze van stilzwijgend verdrag, daar de eigenaar hen niet weert, en zij van hunnen kant diens bezittingen van roof verschoonen. Metzin was, als vreemdeling in dat oord en als man van norschen en terugstootenden aard, niet geacht onder de Zingari, of Zigeuners, die hij verbood, in den omtrek van zijn kasteel te komen, en alzoo uit eene hunner wijkplaatsen bande, waar zij sedert eeuwen zich opgehouden hadden.
De oude natalia, geenszins twijfelende, of zij zoude onder deze scherpzinnige en wraakzuchtige bende hulp vinden, zoo zij maar in vertrouwelijken omgang met dezelve mogt geraken, hield zich, alsof zij allengs meer luisterde

{==443==} {>>pagina-aanduiding<<}
naar de voorslagen van Graaf metzin, en zich wilde laten overhalen, om zijne verbindtenis met hare voedsterling te begunstigen. Zij vertelde hem dus in vertrouwen, dat ida's onverzettelijke gehechtheid aan casimir was toe te schrijven aan eene vroegere voorspelling, door een' van het waarzeggend geslacht der Zingarl gedaan, dat zij een' jongeren zoon van het edelste bloed in Hongarije zoude huwen, en, na vele wederwaardigheden, een lang en gelukkig leven met hem leiden. Zij deed hem deswege opmerken, dat uit een gemoed, hetwelk tot bijgeloovigheid overhelde, die indruk alleen uitgewischt kon worden door eene andere voorspelling van eene nog bekwamere waarzegster, die haar iets anders zou aankondigen. Zoodanig eene, wist zij, was te vinden onder de zwervende bende, die op het landgoed van den Graaf zich had opgehouden. Ten gevolge dier mededeeling kreeg zij, zoo als zij verwacht had, den last, om met de oude Sibille de zaak te overleggen, en haar zulk eene orakeltaal in den mond te geven, als best kon dienen ter berelking van het doel.
Verheugd over dezen eersten stap tot verkrijging der vrijheid, en vernemende, dat de waarzegster nog genoeg verbitterd tegen den Graaf was, om gaarne hem eene pots te spelen, hield natalia een lang gesprek met haar, en vond in miriam, bovendien gelokt en gewonnen door het uitzigt op eene rijke belooning van beide partijen, eene medehelpster, die zelfs hare verwachting overtrof. Men kwam overeen, dat de profetes, om argwaan te voorkomen, vooreerst, in tegenwoordigheid van den Graaf, zich zou bepalen tot het maken van geheimzinnige toespelingen op haar gelukkig noodlot, en dat zij vervolgens vrijheid zou trachten te verwerven, om, in afzonderlijk gesprek, den indruk op het nog weifelende gemoed der jeugdige verloofde te versterken.
Ida, behoorlijk voorbereid op de rol, die zij moest spelen, bejegende de landloopster eerst met minachting en verontwaardiging; doch langzamerhand, als ware zij op onwederstaanbare wijze weggesleept door de plegtige welsprekendheid der bekwame waarzegster, begon zij meer en meer met blijkbaar genoegen te luisteren naar hare grootsche beloften van een' niet minder rijken dan aanzienlijken echtgenoot, van eer en roem in de ruimste mate, en van een talrijk kroost, in tegenoverstelling van een' minnaar zonder trouw en zonder geld, die door het noodlot veroordeeld was

{==444==} {>>pagina-aanduiding<<}
tot een' geweldigen en ontijdigen dood. Intusschen betoonde zij van tijd tot tijd nog zoo veel ongeloovigheid, dat herhaalde bezoeken noodig werden; maar de Graaf, ofschoon geene listige zamenspanning vermoedende, sloeg evenwel nog geen geloof genoeg aan de opregtheid der met hem in verbond getredene waarzegster, om niet de mogelijkheid van het herroepen harer voorspelling te vreezen. Hij verhinderde daarom, zoo veel doenlijk, alle verstandhouding van natalia met miriam, en verkoos, tegenwoordig te zijn, wanneer zij het kasteel binnentrad; en dit noodzaakte de oude, met veel scherpzinnigheid te werk te gaan, toen zij aan ida het stellig berigt wilde mededeelen, hetwelk zij dien dag had ontvangen, dat casimir zich thans in de mijnen van Schemnitz bevond.
Na al de vroegere verzekeringen, dat de sterren ida's vereeniging met een rijk en haar aanbiddend minnaar onherroepelijk aankondigden, gebruikte zij daarom de volgende list. Zij naderde het meisje, en vatte hare hand op de plegtigste wijze. Na eenige oogenblikken zwijgens riep zij, op eenen toon, die bijzonderen indruk moest maken, met eene veelbeteekenende houding uit: ‘Dezen dag is het mij geopenbaard geworden, dat, wanneer gij uwen trouweloozen minnaar weder ontmoet, het niet op aarde zijn zal!’
Deze voorspellende woorden deden ida eerst schrikken; maar de toon en gebaren der waarzegster, alsmede een bijkans onmerkbare blik van derzelver wenkend zwart oog, deden haar begrijpen, dat zij het zeggen in een' anderen, verborgenen zin moest opvatten. Met eene vrolijke levendigheid, waarvan de Graaf zich alles goeds beloofde, antwoordde zij nu: ‘Wel, moeder! ik zie, dat gij eene profetes zijt; inderdaad, daar is niets, hoe diep ook, dat gij niet kunt doorgronden.’ De waarzegster, begrepen hebbende, dat zij verstaan was, wist zich verder door hare slimheid zoo zeer in te dringen bij den Graaf, dat zij vrijen toegang tot het kasteel verwierf. Daarbij wist zij van hem te verkrijgen, dat hij haar toestond, eenen ouderloozen kleinzoon met zich te brengen, van wien zij ongaarne zich verwijderde, uit vreeze, dat den knaap, wanneer hij niet onder haar oog was, eenig ongeluk mogt overkomen. Bovendien verzekerde zij, dat die, door zijne bekwaamheid in het spelen op de mondharp, de nog voortdurende zwaarmoedigheid van ida zou kunnen verdrijven, en alzoo den weg helpen banen voor eene nieuwe liefde.
(Het vervolg hierna.)





{==445==} {>>pagina-aanduiding<<}

Choang en Hansy.

Chinesche Vertelling.

(Vrij naar het Engelsch proza van goldsmith.)

De liefde, in 't hart gegrond, 
Strooit, zelf zich onbewust, haar vonken om zich rond, 
En toont zich ongezocht in al ons doen en willen: 
Maar alle schijnvertoon van overdreven gloed 
En ijdel woordenspillen 
Tuigt van een klein verstand of een geveinsd gemoed. 
 
Choang, de teêrste gâ 
In 't gansche rijk van Corea, 
Bezat in Hansy 't puik der echtgenooten: 
Hun huw'lijk was een voorbeeld van geluk; 
Hun leven, zonder druk, 
Had van hunn' trouwdag af de gansche buurt verdroten: 
Het paar was als één ligchaam en één ziel; 
Zij deelden met elkaar, wat slechts te deelen viel, 
In lief noch leed te scheiên; 
Zij gingen hand aan hand, hoe of waarheen 't ook waar'; 
Zij volgden als een schaduw steeds elkaar; 
Hun dagen hingen zaam van minnen en van vrijen; 
Zij kleefden immer mond aan mond, 
En waren uitgeleerd in elken teed'ren vond 
Van alles, wat gekoos is; 
En (dat ik met de anatomie eens spreek') 
't Geleek 
bij hen een stâge anastomosis. 
 
Geen wonder, dat een teederheid zoo groot 
Bestand scheen tegen nood en dood 
En lot noch leed deed schromen! 
Vast had ook Choang nooit zijn Hansy's min verdacht, 
Zoo hem niet een geval was voorgekomen, 
Dat zijn geloof aan 't wank'len bragt. 
Want liefde, zóó verfijnd, is uiterst teêr van aard, 
En vindt in kleinigheên soms, wat haar onrust baart. 

{==446==} {>>pagina-aanduiding<<}

Op zek'ren dag, als Choang gansch alleen 
(Ik weet niet, hoe het kwam) ging wand'len langs de graven, 
Zag hij er onder and'ren een, 
Waarbij een vrouw, in diepen rouw, zoo 't scheen; 
Althans, wat zijn vermoeden scheen te staven, 
Zij was in 't wit gekleed, van boven tot beneên. 
De teed're Choang ging er heen, 
En vond de goede vrouw met tranen in hare oogen 
En met een' grooten waaijer in haar hand, 
Waarmeê zij bezig was het natte graf te droogen. 
 
Dit zonderling gedrag ging boven zijn verstand: 
Ofschoon in Lao's school reeds van zijn jeugd bedreven, 
Kon hij er voor zichzelv' geen reden toch van geven, 
En vroeg die dus maar kort en goed. 
‘Helaas!’ zoo kreet de vrouw, met overstelpt gemoed, 
‘Dit graf bevat mijn al, mijn heil, mijn lust, mijn leven, 
Den besten echtgenoot, dien ooit de wereld gaf. 
Nog even vóór zijn' dood nam hij mijn woord mij af, 
Dat ik niet eer mij weêr in 't huw'lijk zou begeven, 
Vóór dat de vochtige aard' zou droog zijn op zijn graf. 
'k Wil, als een Godspraak, ook mij naar zijn' wil gedragen. 
Ik zit, zoo als gij ziet, hier, reeds twee gansche dagen, 
Met dezen waaijer op zijn graf, 
En kwijt mij van 't bevel, dat hij mij stervend gaf; 
En, duurde 't ook vier dagen en vier nachten, 
'k Zal voor den minsten schijn 
van trouwen zelfs mij wachten, 
Tot dat het natte graf volkomen droog zal zijn.’ 
 
Schoon Choang om zoo'n haast moest lagchen in zijn hart, 
Had hij toch eerbied voor haar smart, 
En deed zijn best, om ernstig zich te houên; 
Hij hield beleefd'lijk bij haar aan, 
Om met hem naar zijn huis te gaan, 
Waar, zel hij, ligt zijn gâ, de beste van de vrouwen, 
Haar troosten kon in 't bitter leed. 
 
De weduw was daartoe gereed; 
En, toen ze in huis gekomen waren, 
Riep Choang, om haar kiesch gevoel te sparen, 
Zijn vrouw apart, en zeî haar, kort en goed, 
Hetgeen hem met de weduw was ontmoet; 

{==447==} {>>pagina-aanduiding<<}

Terwijl hij van ter zij' daarbij zijn vrees deed blijken, 
Dat ook zijn lot naar dat haars mans eens mogt gelijken, 
Als Hansy bij geval hem overleven mogt. 
 
Zulk eene onred'lijke achterdocht 
Kon Hansy's liefde niet verdragen; 
En, daar die vurig niet alleen, 
Maar uiterst kwetsbaar was meteen, 
Begon ze om zijn gedrag zich heftig te beklagen, 
En spaarde toorn, verwijt noch tranen in haar smart, 
Tot zij dien argwaan had verdreven uit zijn hart. 
Zelfs moest de weduw het ontgelden: 
Want, schoon de buijen reeds een' guren nacht voorspelden, 
Was Hansy niet van zins, om onder 't zelfde dak 
Met eene ellendeling te slapen, 
Die, zonder 't minst ontzag, de huwlijkstrouw verbrak. 
 
Er was dus rust noch lust te rapen, 
Vóór dat zij ging; - hetwelk een uur pas leed, 
Of Choang werd verrast door een voormalig leerling, 
Die lang niet van zich hooren deed. 
Hij werd met groote pracht, zoo als 't in China meer ging, 
Ontvangen en onthaald; 
Aan tafel werd voor hem de beste plaats bepaald, 
Waarbij de vrienden lustig dronken: 
Ook Hansy had haar' gâ 't vertrouwen weêrgeschonken; 
De gastheer en zijn jonge vrouw, 
Of hun geluk nooit enden zou, 
Vol liefde en teederheid, en hand in hand gezeten, 
Hunn' gast vergetend', hadden schier zichzelv' vergeten! 
 
Doch spoedig nam dat heil een' keer; 
Want Choang viel op eens in een beroerte neêr, 
IJskoud en zonder leven: 
Vergeefs was alle hulp, vergeefs het luid geklag 
Van Hansy, die zoo zwaar een' slag 
In 't eerst niet meende te overleven: 
Zij hield zich echter kloek, en nog denzelfden dag 
Vond zij zich sterk genoeg, zijn' laatsten wil te lezen; 
Den tweeden kracht reeds, om bedaard te wezen, 
Waarin zij door haar' gast met troost werd bijgestaan; 
Den derden bood zij hem dien aan, 

{==448==} {>>pagina-aanduiding<<}

En (om van verd'ren omslag ons te onthonên) 
Den vierden vond men goed, om met elkaar te trouwen. 
 
Nu was er geen gezucht noch weeklagt meer in huis, 
En Choang, zonder meer gedruisch, 
In een goedkoope kist gelegen, 
Werd acht'loos in een' hoek gezet, 
Alwaar hij ongestoord mogt blijven harentwegen, 
Tot zijn begrafenis vergund werd door de wet. 
 
Intusschen hield het paar zich met den opschik bezig: 
De bruid droeg in haar' neus een kostelijk juweel; 
Haar' minnaar viel de bruigomstooi ten deel, 
Van zijn' voormaal'gen meester nog aanwezig, 
Waarbij hij van de kunst een knevelpaar ontving, 
Dat van zijn lippen neêr tot aan zijn teenen hing. 
 
Het uur der plegtigheid verscheen: 
De priester stond gereed; de maagschap was bijeen, 
En deelde in 't echtgeluk, dat straks het bruidspaar beidde; 
De zalen schitterden van licht, 
Dat, bij den eêlsten geur, een' zonneglans verspreidde, 
Waarvoor de volle middag zwicht. 
 
Reeds werd de bruidegom in 't bruidsvertrek gewacht, 
Toen een bediende, doodverlegen, 
Der bruid de droeve tijding bragt, 
Dat Fo, zijn heer, een toeval had gekregen, 
En zonder twijfel dood'lijk, zoo hij zeî, 
Ten zij men 't hart eens pas gestorv'nen kon bekomen, 
Dat m'op de bloote borst hem leî. 
 
De man had naauw den tijd, dat hij zijn boodschap zeî, 
Of Hansy had haar kleed reeds zaamgenomen, 
En met een' moker, dien ze vond, 
Stoof ze ijlings in 't vertrek, waar Choang's doodkist stond, 
Ten einde met het hart haars dooden mans, kon 't wezen, 
Den levenden bij tijds nog te genezen. 
 
Zij sloeg dus met geweld het deksel van de kist; 
Wanneer 't gewaande lijk, den dood aldus ontgrist, 
Zich loswond uit zijn banden! 
De ontstelde Hansy viel de moker uit de handen, 

{==449==} {>>pagina-aanduiding<<}

En Choang kroop er uit, 
Niet wetend' waar hij is, noch wat de zaak beduidt, 
Verwonderd om al 't geen den lezer reeds gemeld is, 
Om Hansy's rijken tooi en haar niet blijde ontstelt'nis. 
 
Niet beter ging het hem, toen hij zijn kluis verliet; 
Hij zag het feestgewoel, maar wist van de oorzaak niet, 
En kon de zaak zich niet verklaren, 
Vóór dat een knecht hem zeî, wat hem was wedervaren. 
Doch eer hij, woedend om dien hoon, 
En peinzende op een bloedig loon, 
Zich aan zijn teed're gâ kon wreken, 
Had ze, in vertwijfeling, zichzelv' de borst doorsteken. 
 
Daar hij, als wijsgeer, wist, 
Dat m'onherstelb're ramp met lijdzaamheid moet dragen, 
Onthield hij zich van nut'loos klagen. 
En als hij de eigen kist, 
waarin hij had gelegen, 
Met goede menschen hulp, weêr bruikbaar had gekregen, 
Leî hij er, zonder veel gepraats, 
Zijn trouw'looze egâ in zijn plaats; 
En, daar het anders stond geschapen, 
Dat zoo veel feestlijkheid tot nietwes dienen zou, 
Nam hij nog d'eigen nacht, om niet alleen te slapen, 
De weduw met den grooten waaijer tot zijn vrouw. 
 
Zij leefden sinds nog menig jaar 
In rust en vrede met elkaar; 
En, daar 't volmaakte ons, zelfs in d'echt, niet is beschoren, 
Zoo lieten zij zich door geen schijnbejag bekoren. 
 
a. hoexum van dijk. 
1829. 


Letterkundige sterflijsten.

In de Library Manual van goodhughe vindt men de volgende berekening, allezins moedbenemende voor Schrijvers, die naar onsterfelijkheid streven. Dezelve is, wel is waar, bezwaarlijk naar behooren te staven. Wij geven ze, zoo als wij ze aldaar vonden. Zij moge in allen gevalle die werking doen op ons oordeel, dat zij ons eenigzins behoedzaam

{==450==} {>>pagina-aanduiding<<}
make in het toekennen van den naam van een Genie, wanneer wij ontwaren, hoe betrekkelijk zeer gering het getal is der zoodanigen, welke de Goddelijke vonk onsterfelijk heeft gemaakt.
‘Van ongeveer duizend boekdeelen, welke in Engeland het licht zien, kosten zeshonderd den drukker meer, dan ze hem opbrengen; tweehonderd leveren noch verlies noch winst op; honderd worden met een gering voordeel gesleten, en de overige honderd doen het geld in zijne kas mildelijk toestroomen. Zeshonderdvijftig worden vergeten in den loop van het jaar, dat ze zag verschijnen; honderd sterven in het tweede jaar; honderdvijftig in het derde; naauwelijks vijftig bereiken het zevende jaar; een veertigtal leeft wat langer, en wel niet meer dan tien brengt het tot den ouderdom van twintig jaren.
Van de vijftigduizend werken, welke de zeventiende eeuw heeft opgeleverd, telt men naauwelijks vijftig, die heden ten dage nog geacht zijn; en van de tachtigduizend, in de achttiende eeuw verschenen, hebben op zijn best driehonderd de eer des herdruks verworven, en niet veel meer dan vijfhonderd worden dezer dagen nog gezocht.
En, van de vroegste tijdperken af, tot de achttiende eeuw, zijn ons niet meer dan vijfhonderd Schrijvers, in alle talen en bij alle volken, bekend, die de vernielende werking van den Tijd hebben kunnen wederstaan.’

Priesters te Mendoza.

De priesters te Mendoza, zegt Kapitein head in het verhaal zijner reis over de Pampas, leiden een los leven. De meesten hunner hebben eigen kroost, en eenigen leven zelfs openbaar met hunne kinderen. Hun geliefkoosd vermaak is het hanegevecht, elken donderdag en zondag. Eens reed ik op eenen zondag, en ontdekte zoodanig strijdperk. Ik sprong van mijn paard, om het meer van nabij te beschouwen. Rondom den kring stonden verscheidene priesters, die elk eenen strijdhaan onder den arm hadden. Het was verwonderlijk te zien, hoe ernstig en hoe langen tijd zij met het doen van weddenschappen zich bezig hielden. Hoe zeer zou het Engelsche volk zich ergeren, wanneer het op zondag eenen hoop geestelijken een hanegevecht zag houden!


{==451==} {>>pagina-aanduiding<<}

Het proces der Fandango.

Gelijk bekend is, stelt deze Spaansche, oorspronkelijk Moorsche dans alle overgangen en trappen der liefde daar. Verlangen, hoop, toenadering, ontvlugting, wederkeer, teederheid, weigering en overgave worden door de muzijk en de wellustige voorstelling der dansers verzinnelijkt. Temperament en volkszeden hebben de Fandango en de Volero, welke laatste, als een vervolg van de eerste, de verrukkingen der wederzijdsche min uitdrukt, boven alle andere dansen uitverkoren. Beide besluiten gewoonlijk de gezellige vermaken, en de Spaansche ernsthaftigheid ruimt gewillig het veld, wanneer de smeltende toonen der muzijk tot de weelderige Fandango uitlokken.
Naar luid des verhaals, hield eens de Roomsche Stoel, zich ergerende aan het onzedelijke der Fandango, zich ernstig met derzelver verbanning bezig. Eene plegtige Kerkvergadering werd gelast haar proces op te maken, en de meerderheid stond gereed haar doodvonnis uit te spreken, toen een der Kardinalen, van de grondstelling uitgaande, dat geen schuldige onverhoord mogt veroordeeld worden, den voorslag deed, de Fandango in persoon voor het geregt te dagen. Zijn gevoelen zegepraalde. Twee Spaansche dansers, van beiderlei sekse, werden ontboden, om den aangeklaagde voor de hooge regtbank te vertegenwoordigen. Weldra had de bevalligen levendigheid van het vlugge paar de plooijen van het voorhoofd der strenge regters verdreven. De plaats der vijandelijke gezindheid werd vervangen door welgevallen, gespannene oplettendheid en levendige deelneming. Onwillekeurig geraakten, van lieverlede, handen en voeten in beweging, om de maat te slaan. Eindelijk rigtten zich zelfs verscheidene Eminenties op, om eenige ligchaamsbewegingen der dansers na te bootsen. In 't kort, het gansche geestelijke geregtshof werd eene danszaal, en de zitting eindigde, met de Fandango genade te verleenen en in hare oude regten te herstellen.

Beklagenswaardige onkunde.

(Gazette des Tribunaux, 28 Mai 1830.)

Bij eene zaak, gebragt voor het Geregtshof van Valence Drôme), onder het voorzitterschap van den Heer planel,

{==452==} {>>pagina-aanduiding<<}
las men eenen getuige het gewone formulier van den eed voor: Gij zweert en belooft, enz. en verzocht hem de hand op te heffen en te zweren. De getuige hief de hand op, maar weigerde te zweren; zeggende, dat hij zulks niet gewoon was. De Regter deed hem opmerken, dat hij beloofd had, de waarheid te zeggen; dat men, tot staving daarvan, den eed vorderde, enz. Nieuwe weigering. Eindelijk, na lange aarzeling, zeide de man, op een' krachtigen toon: Nu dan! Bl..... s! - Deze man, vader des huisgezins, 50 jaren oud, en in eene volkrijke gemeente niet verre van Valence wonende, bleek verder, nooit iets te hebben vernomen van hetgeen een eed is, en verkeerde in den waan, dat men een' vloek van hem vorderde.




De zwijgende Voltaire.

In een gezelschap ten huize van Mevrouw chatelet wist niemand reden te geven van de gemelijke stemming en het hardnekkig stilzwijgen van voltaire. ‘Gij zult de ware oorzaak hiervan niet ligt raden,’ zeide eindelijk de gastvrouw; ‘maar ik ken hem. Sinds ettelijke dagen spreekt men te Parijs schier van niemand anders, dan van den op het rad liggenden afschuwelijken moordenaar en straatroover. Daarover ergert zich voltaire. Met één woord: hij is jaloersch op den geradbraakte!’

De muzikale effektenhandelaar.

Een Muzikant, die den zoon eens Effektenhandelaars, een man zonder opvoeding, onderwees, werd door den vader gevraagd naar diens vorderingen. ‘Met de vingerzetting gaat het wel,’ antwoordde de meester; ‘maar met de maat wil het nog niet; hij speelt b.v. dikwijls zestienden, in plaats van achtsten.’ - ‘Nu,’ hernam de vader, ‘wanneer hij met een zestiende volstaan kan, waarom zou hij dan een achtste geven?’

De ingeslokte ring.

Een rijk man, maar even rijk in ondeugden als in goud, sloeg, in eene ijlende koorts, een' diamanten ring te lijve. ‘Dat heeft hij wis gedaan,’ zeide een spotvogel, ‘om eenige inwendige waarde te verkrijgen!’




Aan een' drinker.


Gij, die u dwaselijk verheft, 
Een kwartje wijns te kunnen bergen; 
Is 't mooglijk, dat gij niet beseft, 
Hoe gij, met dus uw maag te tergen, 
Moet zwichten voor het stomme vat, 
Van zeven ankers naauwlijks zat? 



{==453==} {>>pagina-aanduiding<<}

Mengelwerk.

Copernicus uitvinder, niet hersteller van een stelsel.

De geschiedenis der ontdekkingen in sterrekunde is eene der treffendste ophelderingen van hetgeen men noemt den voortgang van den menschelijken geest. Nieuwsgierigheid, lust tot ondernemen, behoefte, inslaan van verkeerde wegen, hersenschimmige ontwerpen, mislukte pogingen, bedaarder onderzoek, opgaan van licht en verheffing tot zekerheid, ziedaar wat het verhaal behelst van den voortgang in sterrekunde, veel gelijkende naar het verhaal der lotgevallen bij de ontdekking van onbekende landen, en misschien wel de schets der wijze, waarop men langzaam vordert in alle vakken van menschelijke kennis. De geschiedenis der lotgevallen in het sterrekundig onderzoek is nog al juist beschreven; ofschoon met gapingen, hier als in alle geschiedenissen aan te treffen, vooral in de vroegere tijdvakken; terwijl zij misschien leerzamer is dan eenige andere, om licht te verspreiden over de oorzaken van dwaling in 't algemeen. Het ongelukkige is, dat de geschiedenis der sterrekunde zoo moeijelijk te verstaan is voor de meeste lezers. Stelsel van copernicus, wetten van kepler, aantrekkingskracht van newton, zijn klanken voor de meesten, die ze hooren, en welligt voor vele dichters en redenaars, die ze uitspreken, en er hunne voortbrengselen meê opsieren. Het waren schrandere mannen, die wij daar noemden: met hen begint het verslag van ware verdiensten en vruchtbaren arbeid, op goede gronden aangelegd, door geduld bestuurd en geleid tot verstandige besluiten, waardoor niet alleen over den aard der dingen, maar ook over de middelen van ontdekking zoo veel licht is opgegaan.
Als men in gedachte eene zon stelt in een middelpunt,

{==454==} {>>pagina-aanduiding<<}
waaruit verscheidene cirkels beschreven zijn, die hoe langer hoe grooter van middellijn worden, zoodat ieder cirkel omgeven is door een' volgenden, op eenigen afstand getrokken; en men laat in den cirkel het naast aan het middelpunt eene planeet bewegen, in den tweeden cirkel insgelijks eene planeet, in den derden cirkel onze aarde zelve als eene planeet gerekend, in den vierden en de volgenden weder planeten doende omloopen, zoo vele als er zijn; dan heeft men zulk een fraai zamenstel bedacht, dat hetzelve, hetzij geteekend op papier, of door een werktuig voor oogen gesteld, een ieder door het regelmatige en eenvoudige aanstonds inneemt. En als men daarbij voegt, dat enkel door aan ieder der planeten eene tweede beweging toe te kennen, waardoor zij op zichzelve ronddraaijen als een wiel om eene as, door aldus onzen aardbol te doen draaijen om eene as, hellende naar zekere rigting, alle de verschijnsels verklaard zijn van het opkomen en ondergaan der zon, van de saizoenen, en de verdere merkwaardigheden, die een gezet aanschouwen van het uitspansel doet ontwaren; dan is de minst gevorderde, maar die dit verstaat, opgetogen van bewondering over het eenvoudig schoone van zulk eene zamenstelling. Geen wonder, dat, toen copernicus deze schikking der planeten om de zon aandrong, in een werk, dat in 1543 verscheen, bijna gelijktijdig met zijnen dood, er, behalve bedenkingen voor en tegen, tot welke het stof gaf, ook de vraag ontstond, of niet anderen vóór hem op dit eenvoudige denkbeeld waren gekomen. Er waren toen sedert de tweede eeuw van onze tijdrekening geene eigenlijk gezegde verklaringen gegeven, die iets nieuws behelsden; voorwaar een lange stilstand! terwijl de werken van den laatstgemelden tijd juist eene tegenovergestelde inrigting, of stelsel, zoo als het heet, hadden aangenomen, waarin de aarde, niet de zon, het onbewegelijke middelpunt was, om hetwelk zich alle hemellichten
wendden. Doch het ontbrak niet aan gevoelens, herkomstig van veel vroegeren tijd, toegeschreven aan andere wijsgeeren, in welke de meening doorstraalde,

{==455==} {>>pagina-aanduiding<<}
dat niet de zon om de aarde zou draaijen, maar de aarde zich wentelen om eene as en daarenboven draaijen om de zon. Zoodat, toen men die gevoelens zorgvuldiger ging nazoeken en optellen, en het aantal en gezag der plaatsen uit oude schrijvers aanzienlijk scheen te worden, men copernicus meer als den hersteller van eene aloude, doch vóór eeuwen verlorene, verklaring begon aan te zien, dan als den uitvinder van eene nieuwe.
Er is geen sterker voorbeeld, hoe weinig soms aanhalingen uit oude schriften afdoen, wanneer hare innerlijke waarde niet mede getoetst wordt, en hoe weinig de verhevenheid van toon bij de wijsgeeren van ouden tijd een waarborg oplevert van wezenlijk gedane ontdekking, dan hetgeen op dit punt in onze tijden is aan het licht gebragt. De bron, naar welke zich thans allen begeven, die iets over de geschiedenis der sterrekunde voordragen, de schatkamer van sterrekundige berigten, zijn de uitmuntende werken van delambre over de geschiedenis der sterrekunde bij de ouden in de middeleeuwen en in den lateren tijd, in welke de echte geest van kritiek, gepaard met eene volledige kennis der Grieksche taal en aanhoudend delven in de oorspronkelijke werken, al die vrucht hebben opgeleverd, met welke het aanwenden dierzelfde middelen op andere vakken is bekroond geworden; als de geschiedenis der volken, en die van maatschappelijke instellingen. Nog kort te voren, tegen het einde der voorgaande eeuw, had bailly zijn vernuft besteed, om alwat voortreffelijk was uitgedacht in wis- en sterrekunde te doen afvloeijen uit bronnen, geplaatst ver boven de vroegste gedenkstukken van erkende geschiedenis. De nasporingen van geleerde Engelschen, in hun rijk van Indië gedaan, deden een oogenblik geloof hechten aan ontzettende kennis en geleerdheid, waarvan slechts sporen overbleven. De gedachten wendden zich op nieuw naar oude tijden, ja voorbij oude tijden, en waanden eene nog grijzer oudheid te bespeuren, een verloren volk, een verloren gewest, en wat al niet, dat eenmaal had geschitterd, nu vergaan was. In de Geologie

{==456==} {>>pagina-aanduiding<<}
was men langs geheel andere wegen tot soortgelijke opvatting geraakt; en het viel bijzonder in den smaak, omdat het tegen den Bijbel inliep, en het dien navorschers bij uitstek onredelijk toescheen, zich bij het oudste gedenkstuk van geschiedenis op te houden, terwijl zij zich verlustigden met tijden, waarvan geenerlei gedenkstuk overig was, en met volken, waarvan d'alembert hun al schertsend toevoegde, ‘dat zij ons dus alles hadden geleerd, behalve hun naam en afkomst.’ Lezen en vergelijken echter waren nog niet door allen ter zijde gesteld: cuvier deed voor Geologie, wat delambre deed voor sterrekunde; namelijk, te onderzoeken het gezag der schrijvers, op welke men zich beriep, en de waarde der overleveringen, door sommigen te boek gesteld, te toetsen aan dien heilzamen en deugdelijken regel, dat men tot den eersten, die eenige overlevering vermeldt, moet opklimmen, en dat, als het blijkt, dat volgende schrijvers maar overnemen en herhalen, hunne herhalingen, al waren zij legio, geen grein gewigts bijzetten aan de waarschijnlijkheid van het oorspronkelijk verhaal.
Hebben de oude wijsgeeren het stelsel van copernicus verkondigd? Men zou het zekerlijk verwachten van menschen, die hun natuuronderzoek zoo hoog begonnen als zij, die al hunne beschrijvingen van het bestaande verbonden met de schepping, met den ondergang van werelden, en daarbij niet zelden getroffen waren door de regelmatigheid van wiskundige figuren en de vaste verhoudingen tusschen getallen. Want dit laatste heeft ten allen tijde iets grootsch en geheimzinnigs tevens aan wiskundige bespiegeling toegevoegd, en eene dweeperij, half godgeleerd, half wiskundig, doen geboren worden. Men bespeurt in de droomen van pythagoras een' gedurigen ophef van alwat in getallen of figuren het meest treft door regelmaat; als gelijkzijdige driehoek, vierkant, getal drie, volgorde in klanken, volgorde onder hemelsche ligchamen. Volgens den Timaeus van cicero, heeft de geometrische evenredigheid eene groote rol gespeeld bij de schepping. Bekend

{==457==} {>>pagina-aanduiding<<}
is het opschrift van plato: ἀγεωμέτρητος ὀυδεὶς ἐισίτω, hersteld onder ons, bij besluit van Z.M.: geen toegang zonder getuigschrift van de Mathesis. Nu kan dit alles nog wel even onvruchtbaar blijven, als op een vignet het oog der Voorzienigheid met stralen omgeven, en van even geringen invloed zijn tot stichting van wetenschap, als de invloed der sterren geweest is onder latere Alchymisten op de vorming van ware scheikunde. Hoe weinig althans hier de uitkomst beantwoordt aan de verwachting, leert ons het geval van copernicus, wanneer men nagaat, waarop neêrkomt, hetgeen men bij de ouden vindt aangeteekend nopens hunne bekendheid met het ware planetenstelsel.
Dat het uitspansel met alwat er zich aan vertoont, sterren, zon en maan, voor ons oog omgevoerd wordt als van het oosten naar het westen, en eene geheele omwenteling volbrengt in 24 uren, is eene eerste waarneming, die zich als van zelve laat doen, en die al vroeg eenigen op het denkbeeld bragt, of ook de oorzaak van die verschijning moest gezocht worden in eene wezenlijke beweging van de aarde, waarop wij staan, maar in de tegenovergestelde rigting van het westen naar het oosten. Dit is nog slechts een zeer gering gedeelte van het wereldstelsel door copernicus opengelegd, namelijk de omwenteling der aarde om hare as. Sommigen kwamen een' stap verder, en onderstelden, dat de aarde daarenboven rondom de zon kon gevoerd worden in een jaar. Door namelijk de zon los te maken van het uitspansel, en als 't ware naar ons toe te brengen, de vaste sterren daarentegen op een' onmetelijken afstand achter de zon en rondom van ons te verwijderen, kon men, als de aarde omloopt, verklaren, waarom de zon op andere tijden van het jaar in andere gedeelten van het uitspansel, nabij andere sterren, geplaatst schijnt, of, zoo als het heet, zich in andere teekens vertoont. De Pythagoristen wilden wel hooren van eene aarde, die bewegelijk zoude zijn in de ruimten van het heelal; maar zij waren te veel ingewikkeld en verward in hunne gewaande overeenkomst

{==458==} {>>pagina-aanduiding<<}
tusschen spheren, klanken en getallen, om eene ware overeenkomst te kunnen befeffen. Het vuur moest in het midden staan van het heelal, omdat aan het uitstekendste de voornaamste plaats toekomt, en vuur is edeler en verhevener dan aarde; dit vuur was echter niet de zon, maar wat aan de zon haren gloed schenkt; de zon zijnde óf glasachtig van aard, en dus in staat om als een spiegel dien gloed naar ons toe te kaatsen, óf geschikt om gelijk een trechter ons de ontvangene hette mildelijk te bedeelen. Daarna komen de tien spheren, of liever tien afgedeelde ruimten, bestemd tot de bewegingen der hemelligchamen; waarvan de eerste, beginnende van de verste af, is, de spheer der vaste sterren; dan, naar orde, die van Saturnus, Jupiter, Mars, de Zon, Venus, Mercurius, en de Maan; eindelijk die der Aarde zelve de negende, en de tiende die van Antichton, of de Tegenaarde, welker plaats niet duidelijk wordt opgegeven, hetgeen komt, volgens brucker, omdat zij zelve het niet regt wisten. Dat zou dan alleen geweest zijn om het getal tien aan te vullen; een vroegtijdig blijk van 's menschen vooringenomenheid met het decimale stelsel. Latere wijsgeeren hebben het op menschelijke tellingen en verdragen toegepast; de oudere, zich eenige trappen hooger plaatsende, waren ons vooruit, en hadden er reeds de natuur zelve, zoo het schijnt, naar geregeld. Maar, wat voegt hun aristoteles toe? ‘Zij zochten niet,’ zegt deze schrandere man, ‘naar het verband en de oorzaken volgens de verschijnselen, maar trachteden de verschijnselen zelve naar hunne leerstellingen en zeker aangenomen verband te dwingen en op te sieren.’ De Coelo, lib. II. c. 14.
Men ziet nog niet duidelijk, of de aarde zich in of met hare spheer beweegt; men zou het verwachten, en echter zegt ons plutarchus, dat het hoofd der sekte, pythagoras, de zon in den zonneweg deed bewegen, dus niet de aarde.
Het is dan ook aan een' van zijn' aanhang, philolaus, die geleefd heeft te Heraclea ten tijde van pla-
{==459==} {>>pagina-aanduiding<<}
to, dat meer bepaaldelijk het gevoelen wordt toegeschreven, dat de aarde om de zon in een' cirkel bewogen wordt.
Nicetas van Cyracuse, of misschien hicetas, zoo als diogenes laertius hem noemt, geloofde, dat ‘de hemel, zon, maan, alle de hemellichten onbewegelijk waren, en er zich niets in het heelal bewoog buiten de aarde; dat, deze zich om hare as met zeer groote snelheid omwendende en draaijende, alles op dezelfde wijze plaats had, alsof, de aarde onbewegelijk zijnde, het de hemel was, die zich bewoog.’ Dit zijn de woorden van cicero, klaar en duidelijk, zoo als alwat hij voordraagt; maar het betreft, gelijk men ziet, alleen de omwenteling der aarde en de 24 uren, die zoo ligt te begrijpen is, als eene mogelijke oorzaak van het opkomen en ondergaan der zon, en den schijnbaren omloop van het geheele uitspansel. Zelfs moeten de woorden, dat er zich behalve de aarde niets in het heelal beweegt, in geen' anderen zin worden verstaan dan ten opzigte van deze beweging alleen, niet alsof daarmede ontkend werden de verplaatsingen van de zon, de maan en de planeten aan het uitspansel, van welke hier niet gesproken wordt, maar die door cicero overal elders, en door allen, beschreven zijn. In zijn' Timaeus, van de aarde sprekende, noemt cicero haar ‘onze voedster, op eene doortrokken as gedragen, en de oorzaak van dag en nacht,’ in navolging van plato, die bijkans dezelfde uitdrukking bezigt; ofschoon men ook niet letterlijk door ‘oorzaak van dag en nacht’ omwenteling mag verstaan, vermits maar weinige regels hooger, aangaande de dagen, de maanden en het jaar, staat: ‘de eerste worden veroorzaakt door eene omdraaijing van de geheele spheer; de tweede, wanneer de maan, hare loopbaan volbragt hebbende, de zon weder heeft achterhaald, solem consecuta est; het jaar, als de zon haren cirkel geheel heeft voltooid en doorloopen.’
Deze en dergelijke aanhalingen, die ligt te vermenigvuldigen zijn in de scholen van pythagoras en

{==460==} {>>pagina-aanduiding<<}
plato, genomen uit het midden van bespiegelingen, die somtijds geheel niet die van sterrekundigen zijn, gaan dan nog zeer weinig ver in de ware beschrijving van het planetenstelsel. Heraclides van Pontus, die dik en vet werd, terwijl hij wetten bedacht voor menschen en wetten voor het heelal, ging niet verder dan de dagelijksche omwenteling. Even zoo ecphantus, een Pythagorist.
Het is nu op te merken, dat de gevoelens over de bewegelijkheid der aarde, hier en daar te boek gesteld, nergens met aanwijzing van redenen vergezeld gaan, en dat het niet eigenlijk sterrekundigen zijn, aan welke zij toegeschreven worden, maar wijsgeeren, die, over alles sprekende, nu en dan eens niet geheel mis raadden. Maar vooral is merkwaardig, dat de sterrekundige school, die van 300 jaren af vóór christus te Alexandrië bloeide, en de eerste is, van welke wij bescheiden hebben nopens werktuigen, metingen en berekeningen, met ééne uitzondering, de onbewegelijkheid der aarde, zoowel om hare as als ten opzigte der zon, verdedigd, en zoodanig bevestigd heeft, dat het de leer is geworden van alle de eeuwen, die gevolgd zijn tot aan de zestiende eeuw. De geschiedenis dier school, door ptolemaeus opgesteld, bevat de geloofsbelijdenis van volgende geslachten, onder welke weinigen zich aan afwijking van de regtzinnige leer hebben schuldig gemaakt. Aristarchus is de eenige, hiervan uitgezonderd: van hem wordt getuigd, dat hij de zon deed stilstaan, alsmede de sterren, gevende dus aan de aarde eene beweging om de zon en om hare as, beide in een werk, opzettelijk geschreven tegen de voorstanders- van eene onbewegelijke aarde; dit werk is verloren, en staat enkel vermeld, zonder, naar het schijnt, te Alexandrië, of elders, opgang te hebben gemaakt.
Er blijft ons nog over, een' stap te herinneren, die tot het ware stelsel zou schijnen te hebben moeten brengen, en die, ofschoon gedaan, echter tot dit stelsel niet bragt. Wij bedoelen hetgeen opgemerkt was in de be-
{==461==} {>>pagina-aanduiding<<}
weging van de twee planeten, het digtst aan de zon geplaatst, Mercurius en Venus, wanneer men het in verband stelt met de beweging der aarde om de zon, die, gelijk wij zagen, reeds eene bekende vooronderstelling was geworden. Deze planeten, zich bewegende in de twee eerste cirkels getrokken om de zon, worden de lagere genoemd, omdat zij de eenige zijn, welker loopkringen ingesloten zijn binnen dien van de aarde, die de derde is; terwijl alle de overige, cirkels beschrijvende, waarin de drie gemelde zelve begrepen zijn, zich verder of hooger van de zon verwijderen dan de aarde. De cirkel nu, in welken Mercurius rondloopt om de zon, is klein; die van Venus is ook niet zeer uitgestrekt; zoodat beide planeten, gezien uit de aarde, altijd voorkomen als vergezellende of omringende de zon op geen zeer grooten afstand. Onzigtbaar, gelijk alle hemelligchamen, als de zon zelve boven de kim is en door haar licht dat van alle andere beneemt, worden zij bespeurd enkel na zonsondergang in het westen, volgende de zon, of vóór zonsopkomen in het oosten, de zon vooruitgaande. Eene der twee, Venus, is bovendien zoo merkwaardig om haren glans ten allen tijde, en om haren schitterender glans als zij de helft van haren cirkel bereikt, tusschen de zon en de aarde gelegen, en dus naderbij is, dan in de helft aan gene zijde der zon van ons af gelegen, dat het voor ons moeijelijk is te begrijpen, hoe de minste aandacht bij de genen, die zich sterrekundigen noemden, niet dadelijk het denkbeeld deed opvatten van een' cirkel, en wel van een' cirkel om de zon, of in welks midden de zon geplaatst was. Het
bevestigt, dat er meer gepraat en geraden, dan oplettend gadegeslagen en vergeleken werd. Het werd echter ontdekt; wij hebben plaatsen, die het duidelijk beschrijven; doch werd algemeen voor zoo weinig zeker of zelfs waarschijnlijk gehouden, dat plinius, er van gewagende, verlegen schijnt, niet hoe het te bewijzen, maar hoe het te beschrijven. Zijn verslag is zoo verward, dat delambre, hem op den voet volgende, en alle zijne woorden ziftende, er voor

{==462==} {>>pagina-aanduiding<<}
zich niets uit maakt, dan dat gemelde twee planeten zich in loopkringen bewegen, voor de zon geplaatst; dat is, tusschen de zon en ons.
De duidelijker plaatsen zijn te vinden, de eene bij cicero in het Somnium Scipionis, alwaar van de omloopskringen van Mercurius en Venus wordt gewaagd als vergezellende de zon, zoo men namelijk de beteekenis, hieraan door macrobius gegeven, goedkeurt, dat het bedoelt, of moet bedoelen, niet slechts bij de zon, maar om de zon. Een gevoelen, dat door laatstgemelden, zoo als de mode was en somtijds nog is, dadelijk aan onbekende Egyptenaren wordt toegeschreven, ofschoon daarvan niets blijkt in de geschriften van hen, die zich beroemden hunne kennis aan Egyptischc priesters verschuldigd te zijn. De andere plaats, den waren loop van Mercurius en Venus om de zon als middelpunt beschrijvende, is te vinden bij vitruvius, die het met zoo vele woorden heeft, lib. IX. c. 4.
Als men nu bedenkt, dat het reeds een oud zeggen was, dat misschien ook de aarde om de zon gevoerd wordt, hoe komt het, dat het in de grijze wijsheid van Egyptische of Chaldesche priesters nooit opkwam te vragen, of dan niet de overige planeten, Mars, Jupiter en Saturnus, op gelijke wijze in loopkringen om de zon geplaatst en bewogen werden. Doch laat het ons niet bevreemden: de wijsheid van een' veel lateren tijd, die van Alexandrië, welker gang ons beter bekend is, toont ons, onder beroemde namen, van den eersten af tot aan ptolemaeus, hoe ruim vier eeuwen (en welk een tijdsverloop!) het zamenstel van werktuigen ruw en gebrekkig bleef; welk eene moeite het kostte, om zelfs een' regthoekigen driehoek te leeren berekenen; hoe wezenlijk traag menschelijke vorderingen zijn, als men ze niet afschildert met eene pennestreek, of zich vijf of zes eeuwen als één tijdstip voorstelt, maar ze kan aanschouwen zoo als zij geweest zijn.
De uitslag althans is niet twijfelachtig, en het besluit, zoo even vermeld, dat zoo ligt scheen op te maken,

{==463==} {>>pagina-aanduiding<<}
werd niet getrokken. Of het gelijkstellen van onze aarde met eene planeet te vernederend scheen voor hare bewoners, of welke de reden geweest zij, zeker is het, dat, ofschoon allen wisten, dat Mercurius en Venus nabij de zon zijn en blijven, ptolemaeus, die omtrent het jaar 130 schreef, niet eens van de mogelijkheid spreekt, dat hunne kringen om de zon zouden liggen; zich vergenoegende met twee gevoelens aan te halen, volgens welke die planeten haren omloop óf geheel voor óf geheel achter de zon zouden volbrengen, en besluitende met te zeggen, dat het eerste hem het waarschijnlijkst voorkomt. De opmerking is gedaan (wij gelooven door laplace), dat, door hunne opgevatte begrippen aangaande de hoogere planeten over te brengen en toe te passen op Mercurius en Venus, de ouden bevestigd raakten in hun valsch stelsel; terwijl, waren zij begonnen van deze laatste, en hadden zij de meening, reeds ontstaan, dat hare bewegingen welligt om de zon plaats grepen, omhelsd en ook op de overige toepasselijk gemaakt, zij op het spoor waren gekomen, dat tot het ware kon geleiden. Dat zou dan zijn, dat zij aan het verkeerde einde waren begonnen. De man, die het eerst de zaak aan het ware einde opvattede, was copernicus. Hij trok een besluit, niet een vroeger besluit gewijzigd, maar het tegenovergestelde van dat van eeuwen; bewees, dat het eene dwaling was, die men voor waarheid opgaf; sloeg den weg in, door niemand vóór hem bewandeld; bereikte het doel, dat hij aanwees, door middelen, die hij bedacht; en dit is het, wat den scherpzinnige, den ontdekker kenmerkt!
Copernicus vervaardigde een schoon geheel, waarvan eenige losse stukken bestonden, doch die zelfs als zoodanig door de meest bevoegde regters waren verwaarloosd, ja verworpen geworden. Laat men dit wèl bedenken: het is niet maar een inval, die vervolgens gebleken is met de waarheid overeen te stemmen, eene bloote meening, dat het zoo konde zijn. Men moet hier wederom tot de bron opklimmen, zich het boek voor

{==464==} {>>pagina-aanduiding<<}
oogen stellen, vol geometrische figuren en propositiën, in welke, met de beste hulpmiddelen van den tijd, de plaatsing der planeten wordt berekend, en daaruit aangewezen, hoe die zoo bekende bewegingen naar voren en naar achteren, die aan het vorige stelsel zoo onbegrijpelijk veel verwarring toebragten, zich van zelve verklaren, wanneer de aarde in een' cirkel om de zon, de planeten in andere cirkels om hetzelfde middelpunt gevoerd worden; en hoe al het overige een gevolg wordt, wanneer de aarde, met de as bestendig in dezelfde rigting, eenmaal in 24 uren omwentelt. Wij zwijgen van bijzonderheden, in welke de hand van volgenden het nieuw opgetrokken gebouw bevestigde en voltooide. Het werk zelf is niet lang, vooral niet langwijlig; het verscheen te Neuremberg in 1543, onder den titel: nicolai copernici Torinensis de revolutionibus orbium coelestium libri VI, en beslaat 196 dubbele pagina's in klein folio, doch met eene groote letter gedrukt, en waarin veel ruimte door de houtsneê-figuren en de tafels wordt weggenomen. Hij zegt nederig, of liever voorzigtiglijk, (want zijn stelsel moest straks en lang daarna aanstoot lijden door eene geheel andere oorzaak, de tegenkanting der Roomsche kerk) dat hij enkel de vrijheid meent te mogen gebruiken, aan anderen reeds toegestaan, om cirkels te vooronderstellen, en te beproeven, of, door aan de aarde eene beweging te geven, eene betere aanwijzing der hemelsche bewegingen kon gevonden worden; en hij haalt oudere schrijvers aan, om zich door gezag te ruggesteunen en door hunne gevoelens de zijne te staven. Doch wij, na drie eeuwen, mogen het erkennen, hoe weinig steun hij van hen ontving, en hoe geheel hem eigene krachten moesten te stade komen, in eene poging, die thans schittert door eenvoudige grootheid, nu de uitkomst alleen ons oog treft, de arbeid, daaraan besteed, met den arbeider in het
graf verdween en vergeten is.
Even zoo had columbus alles opgezocht en nagelezen; doch toen begon pas zijne taak. Ook van hem werd gezegd, dat hij maar gevolgd had het licht, door

{==465==} {>>pagina-aanduiding<<}
anderen ontstoken; doch onze tijden hebben hem de kroon teruggeschonken, die de zijne hem ontroofden, en getoond, dat, wat ook anderen misschien gedacht en geschreven hebben, het niet is geweest denken en schrijven, maar onzekerheid, teleurstelling, kommer en lijden, dat de ontdekking van een werelddeel tot stand bragt.
Zou niet het voorbeeld van copernicus iets afdoen ter opheldering, hoe weinig algemeene bespiegelingen over regelmatigheid, zamenhang, eenheid, noem het ideën in den ouderen of lateren zin, of het absolute in de dingen, tot den waren voortgang van kennis toebrengen? Hoe eenvoudig schoon is zijn stelsel! welk eene harmonie! en evenwel hoe langzaam de ontwikkeling, hoe weinig verheven de gronden van deszelfs hechtheid! Zoo wij thans konden overgaan tot de wetten van kepler en de krachten van newton, en op gelijke wijze den gang van uitvinding bij dezen nasporen, wij zouden welligt aan dit vermoeden kracht bijzetten ook door hunnen arbeid. Echter is het algemeene, en de bewondering, waarmede het ons vervult, niet alleen dienstig en geoorloofd, maar opwekkend, vereerend voor verstand en hart. Het is als de bewondering en vreugde bij het aanschouwen van een' rijken oogst; dan de rijke oogst ontstond uit vreugde noch bewondering, maar uit zuren arbeid en veel zweet.
Het is het raadplegen zonder lezen, en uittrekken van uittreksels, dat zooveel geschiedkundige berigten met een valsch licht heeft doen schitteren. Hoe gemakkelijk, bij voorbeeld, voor diodorus siculus om het ter neêr te stellen, en voor anderen om het na te schrijven: ‘De Chaldeërs, van jongs af in de wetenschap opgeleid, en door geene andere zorg afgetrokken, zijn daarom de geleerdsten. Onder de Grieken begint men laat in wijsbegeerte, en denkt spoedig aan wat meer winstgevends. Bij genen volhardt men in de eens aangevangen taak; terwijl de Grieken, telkens nieuwe stelsels omhelzende, en over de gewigtigste dingen

{==466==} {>>pagina-aanduiding<<}
onderling twistende, hunne leerlingen in 't onzekere brengen, derzelver geest aan twijfeling overgeven, zonder vastheid van kennis.’ Dat bij de Grieken de lust tot disputeren wel eens tot kakelen oversloeg, gelooven wij gaarne; dit gebeurt nog wel eens in onze Staten-Generaal; maar daardoor is nog niet weggenomen al het heilzame, dat uit het botsen van gevoelens ontstaat tot aankweeking en volmaking van kennis, en vooral niet waarschijnlijk gemaakt, dat de waarheid, die zelden beantwoordt aan enkele wenschen, hoe vurig ook, bij voorkeur zich zal openbaren aan honderden van priesters, die het allen eens zijn, vooral als zij van den tempel leven, in een oostersch klimaat. Die daar gaat zitten en peinzen, heeft meer kans, om in slaap te vallen, dan om eene ontdekking te doen. Doch hij kan zich daarom zeer wijs achten, en zijnen droom zelfs voor eene openbaring uitgeven.
Die de geschiedenis van sterrekundige ontdekking op zulke bewijsstukken grondt, kan een korter weg instaan, en de menigte van teekeningen aanhalen, op welke men de wijzen van het oosten ziet afgebeeld, rustende op een steenen voetstuk, de oogen gevestigd op den hemel; of zich vergenoegen met de wijsheid van die moeder, welke rekenschap gaf (gelijk thans aan kinderen van alles reden wordt gegeven) aan hare dochter: ‘Mama! wie maakt toch den Enkhuizer Almanak? en hoe weet men, wanneer het zal vriezen of dooijen?’ - ‘Er zijn menschen, kind! die dat uitrekenen; die zitten 's nachts naar de maan en de sterren te kijken, terwijl wij slapen.’


{==467==} {>>pagina-aanduiding<<}

Twee waarnemingen, betreffende de gelukkige behandeling van den croup. Door Dr. K.V. Kaczkowski, openbaar Leeraar der Algemeene Gezondheidsleer aan het Volhynische Lyceum te Krzemieniec, en Geneesheer aldaar, enz.

I.

Gedurende de afwezigheid van den Hoogleeraar Dr. besser, die met mij in Krzemieniec de Geneeskunst uitoefent, werd ik geroepen bij zijne dochter, die aan eene zinkingkoorts leed. Nog bezig met het onderzoek van hare ziekte, werd ik onverwacht getroffen door een eigenaardig snorken van haar halfjarig broertje, dat nevens haar in eene wieg lag te slapen, en daardoor tevens bewogen, om mij van de dochter naar het kleine kind te wenden. Ik vond het sluimerende; maar het toonde desniettemin eene groote onrustigheid, en ademde somwijlen zeer diep, heesch en moeijelijk. - Ik moet hier doen opmerken, dat het juist in den winter was, en de Croup algemeen heerschend begon te worden. - De moeder verhaalde mij ook, dat het kind reeds sedert eenige dagen ongesteld was; doch zij scheen evenwel het gevaar van deszelfs toestand zoo weinig te vermoeden, dat zij oneindig meer bevreesd was voor de gezondheid harer dochter. Ik wekte intusschen den zuigeling zachtjes, en nam hem op uit de wieg: hij hoestte, en nu kon ik duidelijk de kenteekenen van den hoest, die aan den Croup eigen is, onderscheiden.
Daar er, indien wij wilden, dat onze hulp, in de plaatshebbende omstandigheden, niet te laat zoude komen, spoed gevorderd werd, zoo verborg ik den bedenkelijken staat des kinds geenszins voor de moeder, en zette terstond 8 bloedzuigers ter wederzijden van het strottenhoofd aan. Inwendig gaf ik alle twee uren 1 grein Calomel. Hierdoor volgde echter geene de minste be-
{==468==} {>>pagina-aanduiding<<}
terschap. Ik vond mij gedrongen, om op nieuw 10 bloedzuigers aan te zetten; daarbij legde men eene blaartrekkende pleister in den nek, en de bovengenoemde hoeveelheid Calomel werd om het uur gegeven.
Den volgenden nacht kwam de vader terug; maar het onverwachte berigt ontzette hem zoodanig, dat hij alle deelneming aan de behandeling weigerde, en mij slechts zijns ondanks zijne hulp beloofde. Ik wenschte echter in den bedroefden vader, indien al geen dadelijken raadsman, ten minste een getuige van de gepastheid mijner pogingen te vinden. - Nog in denzelfden nacht zetteden wij 8 bloedzuigers langs de luchtpijp aan, dienden den lijder Calomel met Sulph. aur. Antimon. toe, deden insmeringen met het Ung. Hydrarg. gris. langs de luchtpijp, en legden eene breede trekpleister tusschen de schouders.
Des morgens was de toestand van ons lijdertje aanmerkelijk verergerd; zijne ademhaling was veel moeijelijker; hij had een' zeer droogen en piependen hoest; hij had het hoofd, wegens de benaauwdheid, achterovergebogen; de stof der ontlasting was hard. Tien grein Ipecacuanha hadden evenmin eenige uitwerking, als de herhaalde insmeringen van het Ung. Hydrarg. gris. en het aanleggen van eene Spaansche vlieg ter wederzijden van het strottenhoofd.
Ten twee ure gaven wij 15 grein Ipecacuanha, met één grein Tart. Stibiat.; doch ook dit was te vergeefs. Intusschen werd altijd de Calomel, ter hoeveelheid van 2 grein om het uur, doorgebruikt.
Tegen den avond nam de ziekte zoodanig de overhand, dat er zich, na verscheidene krachtdadige en geweldige pogingen ter ademhaling, naauwelijks eenig spoor van beweging der borst vertoonde. Het kind, welks benaauwdheid van oogenblik tot oogenblik kennelijk toenam, boog het hoofd angstvol achterover, en kreeg eindelijk stuiptrekkingen. Dit akelige tijdstip deed de ouders het vertrek verlaten, om het laatste oogenblik van hun kind niet bij te wonen. Ik wendde intusschen middelen aan,

{==469==} {>>pagina-aanduiding<<}
om eene hevige braking te verwekken, en wenschte des te meer, die te doen ontstaan, dewijl ik bij tusschenpoozen eene reuteling hoorde, die wel uit opgehoopt slijm konde ontstaan. Te vergeefs prikkelde ik het gehemelte en het vlies van Schneider op verschillende wijze; want alle aandoenlijkheid voor uitwendige middelen scheen hier verloren. In deze engte gedrongen, nam ik thans het besluit, om 1 grein zwavellever toe te dienen, en hetzelfde middel na een vierde uurs te herhalen. Zoo dikwijls ik het ingaf, werden de spieren des buiks en der borst in sterke beweging gebragt, zoodat er bij de vierde gift eene slijmachtige stof werd uitgeworpen, die de gedaante had van een kluwen, en waarin wij vele vliesachtige stukken vonden. Terstond, als ware het kind onttooverd, zag het de omstanders vriendelijk aan, weende eenigzins op den gewonen kindertoon, en sliep daarop in. Gedurende den slaap, die vier volle uren duurde, werd het kleine ligchaam met een druipend zweet bedekt, en het gelaat was rood. - Ik gaf het herstelde kind aan de gelukkige ouders terug, en was zeer verheugd, mijn' waardigen Ambtgenoot zulk eene dienst bewezen te hebben.
Overigens kwam het Dr. besser en mij voor, dat het hier medegedeelde geval in vele opzigten tot leering konde verstrekken:
1o. Het bewees ons, dat zelfs heroische middelen, bij hevige aandoeningen van het ligchaam, in de hun anders eigene werking falen.
2o. De gansche hoeveelheid kwik, die men bij het lijdertje had aangewend, (omtrent 40 greinen Calomel en ½ once Ung. Neapolit.) moet alleen op het lijdende deel gewerkt, en aldaar de vernietiging van het slijmvlies bevorderd hebben, dewijl er zich noch buikloop, noch speekselvloed, zelfs niet bij de herstelling, openbaarde.
3o. In dit geval, waar alle gepaste geneesmiddelen geene uitwerking konden te weeg brengen, deed de

{==470==} {>>pagina-aanduiding<<}
Hepar Sulphuris zich als een uitmuntend braakmiddel kennen.
Ik kan niet afzijn, hier ten slotte nog te doen opmerken, dat, na den geheelen afloop der ziekte, de tanden bij het zoontje van den Hoogleeraar besser buitengewoon vroeg doorbraken; welligt had de kwikkuur het ontstaan van scheuren in het tandvleesch ten gevolge.

II.

De zoon van een aanzienlijk grondeigenaar, anderhalve mijl van de stad Krzemieniec wonende, werd ziek. Ik werd als Geneesheer geroepen, en bevond, dat het kind door een' hevigen stikhoest was aangetast, die, naar hetgene men mij zeide, van wormen afhankelijk zijn zoude. Deze hoest had reeds twee volle dagen en nachten geduurd, eer men mijne hulp inriep. In hetzelfde oogenblik, waarop ik de kamer binnentrad, sprong het kind met een' ruk in zijne legerstede overeind, hoestte met een fijn, piepend geluid, greep zich met geweld bij de lippen en de luchtpijp, en toonde door zijne gelaatstrekken aan, hoezeer het onze hulp verlangde. Ik bevond, dat de ziekte ongelukkig reeds een' hoogen graad bereikt had, en nam des te rasscher toevlugt tot de aangewezene geneesmiddelen. Ik wilde terstond eene aderlating doen; doch, daar er toevallig geen Heelmeester bij de hand was, en ik geene lancetten bij mij had, vergenoegde ik mij met het zetten van 13 bloedzuigers aan beide zijden van de luchtpijp, en liet om het kwartier uur een lepel innemen van eene oplossing van 3 grein Tart. Stibiat. in 3 oncen water. Nadat deze gift vier malen gebruikt was, volgde er evenwel geene de minste verandering, en ik vond mij derhalve genoodzaakt, de gift te verdubbelen; doch het middel bleef evenwel werkeloos. Ik wendde nu achtervolgens deze middelen aan. 1o. Calomel, ter hoeveelheid van 1 grein om het uur; 2o. zes uren daarna weder 20 bloedzuigers; de giften van den Calomel werden verdubbeld; 3o. eene Spaansche vlieg in den nek.

{==471==} {>>pagina-aanduiding<<}

Door de aanwending van deze krachtige middelen werden de toevallen gedurende den nacht eenigzins minder ontrustend: de hoest behield wel bij aanhoudendheid het karakter van den Croup; maar de toevallen, die met verstikking dreigden, kwamen zeldzamer. - Des morgens echter vonden wij den lijder in een' zeer bedenkelijken staat. Het gelaat was blaauw, het hoofd achterover gebogen, de angst uitermate groot. De lijder wrong zich, als prangde hem iets, aan het strottenhoofd en aan de lippen, sprong weder op in het bed, en trachtte zijne kwaal door eene gunstige houding te verligten, terwijl hij nu eens stond, dan weder op de knieën rondwoelde. Dit alles strekte alleen tot het doen van eene droevige voorspelling. Ik zette nogmaals 15 bloedzuigers aan, legde eene Spaansche vlieg tusschen de schouders, en gaf den lijder alle uren 1 grein Calomel met Sulph. aur. Antimon. - Des middags was er nog geene verbetering te bespeuren: de hoest nam wel af, maar de toevallen van stikking werden menigvuldiger. Ik gaf 20 grein Ipecacuanha, een' geruimen tijd daarna 3 grein Tart. emeticus, en, daar de lijder zijn laatste oogenblik reeds nabij scheen, ½ scrupel Linc. Sulphuric.; daarna ½ drachma Asar. Europ.; doch te vergeefs. Zelfs de 6 grein zwavellever, die ik nu aanwendde, bleven genoegzaam werkeloos. - Toen herinnerde ik mij, dat iemand den voorslag had gedaan, om in gevallen, waar men eene gevoelloosheid der maag ontmoet, het braakmiddel met stijfselmeel te vermengen, opdat het zich des te naauwer aan de wanden der maag zoude hechten, en daardoor een' duurzamen prikkel te weeg te brengen. Ik schreef nu 2 grein Tart. emetic. met 1 scrupel stijfselmeel voor, en reeds na verloop van een half uur volgde er eene hevige braking, waardoor verscheidene stukken van een vlies werden uitgeworpen, 't welk onzen lijder van het
doodsgevaar bevrijdde. De drooge hoest hield wel nog tamelijk lang aan, en deed mij zelfs voor eene tering van de luchtpijp vreezen; doch het drinken van Seltzerwater met melk,

{==472==} {>>pagina-aanduiding<<}
en het gebruik van baden van slijk en melk, bewerkten langzamerhand eene volkomene herstelling.
In het zoo even medegedeelde geval openbaarde er zich alzoo ook eene bijzondere ongevoeligheid der werktuigen voor uitwendige prikkels. De kwikmiddelen begonnen intusschen eenige dagen daarna hunne uitwerking op het tandvleesch even sterk als op het darmkanaal te vertoonen, en, hoezeer er geen speekselvloed volgde, ontstond er evenwel een slijmachtige buikloop, welke den lijder van wormen bevrijdde, die hem gekweld hadden.

Aanteekening van den Vertaler.

Deze Waarnemingen (te vinden in het Journ. für Chirurgie u. Augenheilkunde van gräfe en walther, B. XIII, H. 2, p. 238-244.) kwamen mij zeer gewigtig voor, zoo wel wegens het volstrekt werkeloos blijven der krachtige geneesmiddelen, in beide gevallen aangewend, om de ziekte in hare ontwikkeling te stuiten, als wegens de eindelijke gelukkige uitkomst, verkregen door de toediening van braakmiddelen, ter losmaking en uitwerping van het slijmvlies, dat, als product der ziekte, de luchtwegen verstopte, en verstikking dreigde. Opmerkelijk is het vooral, dat ook de braakmiddelen hunne gewone uitwerking niet te weeg bragten, dan na herhaalde malen en in verschillende vormen toegediend te zijn. (Een verschijnsel, dat de Schrijver aan een' hoogen graad van ongevoeligheid der maag toeschrijft, doch dat wij meer bijzonder afhankelijk gelooven van den staat van prikkeling en ontsteking der luchtwegen, en de daardoor verwekte ophooping der levenswerkzaamheid in dezelve; waardoor natuurlijk de verrigtingen van andere werktuigen niet dan door de sterkste prikkels kunnen worden opgewekt.)
Deze ziektehistoriën leveren alverder een levendig tafereel op van de dringende toevallen der ziekte, welke zich van een' schijnbaar geringen aanvang plotseling tot eene zoo gevaarlijke hoogte verheffen, zonder dat er voor den minkundigen in den beginne eenig kwaad achter schijnt te schuilen. Zij toonen de noodzakelijkheid aan van eene doortastende behandeling, met onafgewende oplettendheïd voortgezet, tot dat het gevaar geweken is. Hierom kwam het mij voor, dat het niet geheel van nut ontbloot zoude zijn, dezelve door middel van

{==473==} {>>pagina-aanduiding<<}
dit Tijdschrift meer algemeen te maken, daar zij van den eenen kant aan ouders alweder leeren, hoe gewigtig het somwijlen is, geringschijnende ongesteldheden hunner kinderen niet te veronachtzamen, maar tijdige en gepaste hulp in te roepen; en van den anderen kant als voorbeelden, hoe eene rationale en heilzame, hoezeer stoute behandeling; in dergelijke omstandigheden, aan het ziekbed van dienst kan zijn. Het kan immers niet dan een' voordeeligen invloed op de behandeling hebben, dat de Arts zich, bij eene ziekte, wier noodlottigheid nog daardoor wordt vermeerderd, dat zij meestal jonge kinderen aantast, en die dikwijls de kunst als 't ware verlegen doet staan of tot werkelooze aanschouwing dringt, gevallen herinnere, waarin en op welke wijze de kunst, door welberadene en onafgebrokene pogingen, den dood eene bijna wisse prooi heeft ontwrongen.

E.

De Fransche improvisator Pradel.


Der Abschnitt? gut. Der Vers? fleusst wohl. Der Reim? geschickt. 
Die Wort'? in Ordnung. Nichts, als der Verstand, verrückt. 
 
wernike. 

Ik herinner mij, dat vóór eenige jaren een Fransch koordendanser in zuidelijk Duitschland rondreisde, die zich op zijne aanplakbiljetten premier Danseur de l'Europe noemde. Deze nederige man viel mij in, toen de bekende Fransche Improvisator, eugène de pradel, te Geneve aankwam, en aldaar een biljet ronddeelde, waaruit ik hier slechts eenige plaatsen, en wel in het oorspronkelijke, wil mededeelen. Hij noemt zich premier Improvisateur Français, Professeur de Poésie et de Lecture, Membre de plusieurs Académies et Sociétés savantes, venant de Fontainebleau, où il a eu l'honneur d'improviser devant sa Majesté et LL. AA. RR. Monseigneur le Dauphin et Madame la Dauphine. Van een zijner Contes zegt hij: il a obtenu un grand succès dans les plus brillantes réunions de la capitale. Verder luidt het: les procédés employés par M. eugène pradel, pour convaincre l'auditoire de sa franchise et de sa bonne foi, sont tellement satisfaisans, qu'ils ne laissent aucun doute sur l'existance d'une fa-
{==474==} {>>pagina-aanduiding<<}
culté de l'intelligence humaine, dont il a donné seul l'exemple. In dergelijke opgeblazene, gemaakte en bespottelijke bewoordingen gaat het biljet ten einde toe voort. Had de Tooneelschrijver scribe hetzelve voor zich gehad, toen hij zijn Charlatanisme schreef, hij had zeker veel daaruit ontleend. Wel is waar, dat men het, vóór pradel, ondoenlijk achtte, in de taal des lands te improviseren. Waarom? Dat begrijp ik niet,
naardien het 't Fransch niet aan rijm ontbreekt, en bovendien in deszelfs verzenkunst niets gewogen, maar slechts afgeteld wordt.
De Poëzijprofessor gaf te Geneve drie soirées d'improvisation, waarin alles voorkwam, behalve poëzij, maar daarentegen een aantal vleijende en galante wendingen, aardige zetten, puntjes, en eene verwonderlijke vlugheid, om verzen en rijmen zonder voorbereiding en op gegevene eindrijmen te maken. Zijn brein is inderdaad het magazijn eener groote spinfabrijk van alexandrijnen. Op den eersten avond werd hem de Zamenzwering van cinq mars, als onderwerp van een te improviseren Treurspel, opgegeven, en de personen bepaald, die daarin moesten optreden; onder anderen lodewijk XIII, richelieu, cinq-mars, de thou, laubardemont, anna van oostenrijk, marion delorme. Na vijf minuten overdenkens begon pradel werkelijk zijn Treurspel, waarin een aantal mooije verzen, goede wendingen, maar doorgaans geene karakterteekening, geene kleur en geene poëzij gevonden werden. - De aanvulling der gegevene eindrijmen, die thans volgde, was ontwijfelbaar het beste. Pradel betoonde in dezen schijnbaren strijd der ongelijksoortigste zaken veel tegenwoordigheid van geest, eene den Franschen eigene snelle gevatheid, en eene groote gemakkelijkheid in het overwinnen van prosodische moeijelijkheden, daar hij op hetzelsde oogenblik, dat hem onderwerpen voor chansons of eindrijmen werden opgegeven, ook zijne verzen begon, en dezelve zonder weifelen of haperen ten einde bragt. Wanneer hem denkbeelden ontbraken, wist hij zich door galanterie, inzonderheid jegens de Dames, te redden, hetwelk nooit zijn doel mist.
In eene tweede zamenkomst werd hem, als onderwerp voor een Treurspel, de Dood van karel den stouten van Bourgondië voorgeschreven, die, gelijk bekend is, bij Murten en Grandson door de Zwitsers geslagen werd. Het is echter niet te ontkennen, dat karel, die voor Nancy door

{==475==} {>>pagina-aanduiding<<}
campo-basso verraderlijk zou zijn omgebragt, een vrij ondankbaar voorwerp is voor een tragisch Improvisator. Daarom vlocht pradel er eene eindelooze liefdesepisode in, die bijkans de geheele hoofdhandeling verzwolg. Het spreekt van zelf, dat den Zwitsers in dit stuk veel verpligtends werd gezegd, inzonderheid daar, waar de Zwitsersche gezant reding optreedt. - Daarna gaf hij andermaal aardige kleinigheden, liederen, vertellingen en eindrijmen op den hoop toe.
Bij zijne derde en laatste voorstelling gelukte hem het Treurspel beter dan voorheen. De Dood van coligny was het onderwerp, hetwelk hij inderdaad met gepastheid behandelde. Aan de vereischte complimenten jegens de Franschen ontbrak het ook hier geenszins. Wanneer besme, aan de spits der met dolken gewapende moordenaren, tot coligny doordringt, roept deze hem toe:

Vous portez des poignards dans ces momens d'alarmes, 
Et vous êtes Français! ... ce ne sont point vos armes. 

Nu bezwijkt de Admiraal onder besme's dolksteken, en zegt stervende tot zijnen moordenaar:

Vas, Besme, ce moment ... je te vois sans effroi, 
Et mon sang repandu doit retomber sur toi. 
Mais que dis-je? aujourd'hui c'est le ciel qui m'ordonne 
D'oublier ton forfait... Besme, je te pardonne; 
Je termine mon sort en priant pour le tien, 
Et te laisse en mourant l'exemple d'un Chrétien. 

Deze plaats is wel het beste, wat hij geïmproviseerd heeft. - Van zijne couplets en bouts-rimés willen wij van elk een aanhalen, om den Lezer een begrip te geven van den aard en de wijze, hoe pradel daaromtrent te werk gaat. Op het woord liberté maakte hij terstond dit aardige couplet:

Lorsque j'ai franchi la frontière, 
Je me suis dit: ‘Assurement 
Dans un doux climat sa lumière 
Va te frapper rapidement.’ 
Elle a rempli mon espérance, 
Et je pourrais vous faire voir 
Qu'il est bien plus facile, en France, 
De la chanter que d'en avoir. 


{==476==} {>>pagina-aanduiding<<}

Van de eindrijmen dienen de volgende ten staal:

Messieurs, je ne suis pas si bête; 
On ferait cuire un artichaud 
Du feu qui brule dans ma tête: 
C'est un veritable réchaud. 
 
La femme a beau vieillir, a beau porter perruque, 
Elle jase encor mieux qu'un joli perroquet: 
N eut-ells plus de dents, et fut-elle caduque, 
Il lui reste encor son caquet. 

Het rijmen voor de vuist is door pradel, sinds eenige maanden, te Parijs zoo zeer Mode geworden, dat de jongens op de straat elkander ongerijmheden in rijm toeroepen. Hierdoor is het improviseren min of meer in kwaden reuk geraakt; en men begint thans in te zien, dat men het, met veel oefening en een' voorraad van immer wederkeerende idéen, zegswijzen en wendingen, welligt even ver als pradel zou kunnen brengen.

De huwelijksverbindtenis onder den grond.

(Vervolg en slot van bl. 444.)

Miriam vond eene goede reden uit, om hare bezoeken gewoonlijk in de avondschemering af te leggen. Dan was de ziel, zeide zij, meer open voor geheimzinnige indrukken, en de invloed der sterren (hetgene zij, terwijl zij op beslissenden toon zoo sprak, zelve meer dan half geloofde) bijzonder krachtig. Zij en haar kleinzoon werden van lieverlede zoo zeer bevoorregte personen, dat zij in en uit den voor het verblijf van ida en hare voedster bestemden toren gingen, zonder de opmerkzaamheid te wekken. Zoodra dit het geval was, begonnen miriam en natalia haar plan verder uit te werken, en ida in de gedaante van den jongen zekiel om te vormen, door middel van eene welbekende verf voor het vel, en van een pak jongenskleederen, welke stuk voor stuk onder grootmoeders gelapten mantel binnengedragen waren.
De gelijkenis was zoo groot, dat zelfs meer ergdenkende opmerkers misleid zouden hebben kunnen worden. Ida vreesde eerst, dat de arme knaap, voor wiens persoon zij

{==477==} {>>pagina-aanduiding<<}
zoude doorgaan, deswege in lijden mogt geraken; maar die bezorgdheid verdween, wanneer zij hem zachtkens bij eene ladder van touw zag nederdalen met eene aan zijn volk eigene vlugheid, en de gracht overzwemmen met eene gemakkelijkheid, alsof hij een tweeslachtig dier ware, dat even goed in het water als op het land kan verkeeren. Met een kloppend hart en bevende leden volgde zij hare heidensche geleidster naar de poort. Natalia, die ligt een voorwendsel had kunnen vinden, om haar tot buiten dezelve te vergezellen, drong er met moederlijke teederheid op, om achter te blijven, ten einde een' dag of twee onpasselijkheid van het haar aanvertrouwde meisje voor te wenden, en alzoo voor de vlugtende tijd te winnen, opdat zij veilig de mijnen mogt bereiken.
Zij had ida ten sterkste aangeraden, dat zij, eenmaal daar aangekomen zijnde, hare sekse en haren toestand bekend zoude maken aan den Bergrichter, of opziener der mijnen, een welwillend en menschlievend man, door wiens tusschenkomst, naar zij meende te mogen vertrouwen, de loslating van casimir en de vereeniging der jonge lieden zoude kunnen bewerkt worden; ofschoon de magt van Graaf metzin en de groote kracht des vaderlijken gezags welligt het waagstuk gevaarlijk konden maken. Ida intusschen, gelukkiglijk buiten de gehate muren zijnde, dacht aan niets meer, dan om met den grootsten spoed zich van daar te verwijderen, en zoude de diepste mijn in Hongarije, in het bijzijn van haren minnaar, gaarne voor lief hebben willen nemen, zoo zij daar eene veilige toevlugt voor de vervolgingen boven den grond had mogen vinden. Zij was te zeer verliefd en te onervaren, om de vele moeijelijkheden op haar pad te voorzien, of haar eigen gebrek aan beradenheid in het bekampen van dezelve te bevroeden, wanneer het tot dat punt zoude komen. Toen miriam haar derhalve tot op korten afstand van de bergwerken gevoerd, en haar onderrigt had, hoe zij de rol van een' heidenschen knaap had te spelen, die wegens mishandeling was weggeloopen van zijne bende, ontzonk haar de moed, en zij kwam zelfs in verzoeking, om zich op Metzinska terug te wenschen.
In tegenwoordigheid van den opziener der mijnen verschijnende, werd het half gevormde plan der bekentenis, die zij doen wilde, op eens verijdeld. Zij gevoelde zich niet in staat om te spreken, en kon dus even min waarheid als onwaar-
{==478==} {>>pagina-aanduiding<<}
zeggen. Had de man niet dat vriendelijk en bemoedigend voorkomen gehad, zij zoude zeker voor zijn oog nedergezonken zijn; en ware de verf op haar gelaat iets dunner gelegd, haar blozen zoude haar verraden hebben. Trouwens, de tranen, die zij rijkelijk stortte, schenen nog eenigzins de waarheid der niet zamenhangende vertelling, die zij eindelijk al stamelende deed, van de mishandelingen eener wreede stiefmoeder, en van haar mishagen in een zwervend leven, te bevestigen. Maar het medelijden, dat zij verwekte, had bijkans alles bedorven, daar de opziener eenig ligt werk in huisdienst boven den grond wilde geven aan een zoo jong persoon, die bezwaarlijk zich aan de verdikte lucht en aan den zwaren arbeid in de mijnen zoude gewennen.
Geen arm misdadiger deed ooit vuriger aanzoek om bevrijding van onderaardsche gevangenschap, dan ida thans deed om aldaar geplaatst te mogen worden. Zij vreesde, zeide zij, opgespoord, of door de Heidenen, met welke zij zich had ingelaten, geronseld te worden. Verlevendigd besef van haren gevaarlijken toestand drong haar, om vol te houden; en de hevige onrust in haren boezem deed haar nog sterker aanhouden, om in de mijnen gelaten te worden. In zekeren zin had zij wel gelijk, dat zij boven den grond, voor eenigen tijd althans, zich geen oogenblik veilig kon achten.
Dien ten gevolge toegevende aan hare kinderachtige, doch verschoonlijke beangstheid, beloofde de menschlievende opziener, dat hij zelf haar brengen zou naar de mijn van N-, die, wegens den moeijelijken toegang en de aanmerkelijke verwijdering van andere, meer opene en dikwerf bezochte groeven in dit beroemd oord, bestemd was geworden tot een onvrijwillig verblijf van veroordeelden, en deswege eene veiliger schuilplaats voor een' vlugteling opleverde, dan die ruime, ja fraaije uitholingen, werwaarts de Koning zelf, in een gemakkelijk rijtuig, meermalen langs eene niet steil afloopende helling was nedergedaald, en waar, dewijl er dagelijks duizenden vrije werklieden van beide geslachten uit- en ingaan, meer gevaar zoude zijn, dat een misdadige ontsnapte of een onschuldig vervolgde herkend wierd.
In de mijn van N- kon men niet anders komen, dan door middel van eene soort van emmer, waarin men niet zonder gevaar zich liet nederzakken. Ieder zal zich derhalve ligt de vrees en angst verbeelden, waarmede een schroomachtig meisje, zelfs onder den bezielenden invloed van hoop en lief-
{==479==} {>>pagina-aanduiding<<}
de, boven de diepte hing en als in een' bodemloozen afgrond nederdaalde.
Reeds had zij langs steile en onvaste ladders zich ongeveer honderd voet naar beneden begeven, zonder het aangename schijnsel van het wijkend daglicht geheel uit het oog te verliezen. Nu werd zij bij eene zeer groote deur, welker kerkerachtig aanzien voor den ingang in de benedenwereld scheen te passen, twee wezens, half naakt en zwart als inkt, gewaar, die ieder een brandenden takkebos in de hand hielden, en, alzoo uitgerust, wel voor hofbedienden van pluto hadden kunnen doorgaan.
Door deze afzigtige oppassers werden de opziener en de bevende vlugteling, die onder zijne bescherming stond, in een even zwart gewaad gestoken. Onder een verdoovend geraas en dof gemompel voelde ida zich eensklaps aangegrepen door een' dier vervaarlijke kerels, welke, zonder omstandigheden een touw om haar slingerende, haar vastbonden in den niet uitlokkenden emmer, dien zij met duizeligmakenden angst in de lucht zag slingeren, om haar en haren geleider te ontvangen.
Alleen het verlangen naar casimir kon haar bewegen, om in zoodanig voertuig te stappen, waarin zij bevolen werd zich neder te zetten; terwijl de onderaardsche gids, op den kant staande, het touw met de eene hand hield, en met een' langen stok in de andere den emmer beschermde voor vele vooruitstekende rotspunten, die gevaarlijk zouden hebben kunnen worden. Daar was eene poos eene ijzingwekkende stilte, eer de werktuigen boven in beweging geraakten, om haar schielijk te doen nederdalen. Intusschen sprak de mijnwerker, die heimelijk zich vermaakte met haren stillen angst, deze woorden tot haar: ‘Goeden moed, kleine makker! wij zullen in een oogenblik op den bodem zijn; st. nikolaas (hier maakte hij een kruis) geve ons eene goede reis! Wij maken bestendig nieuwelingen vast aan den emmer, sedert dat leelijk geval, hetwelk vóór eenige jaren een arm meisje overkwam. Zij had een' minnaar in de mijn, zoo scheen het; en daar was geen helpen aan, het arme, onnoozele ding moest naar beneden, om hem te zoeken.’ - Thans begon de nederdaling met eene zoo groote snelheid, dat ida naauwelijks adem kon halen. - ‘Zij had noch gids, noch oppasser; aldus, ziet gij, stootte de emmer en bleef vastzitten op die rotspunt, welke wij zoo even voor-
{==480==} {>>pagina-aanduiding<<}
bijkwamen, en het arme meisje stortte er uit op gindsche smalle zandbank beneden, waar zij, in erbarmelijken toestand, langer dan een half uur bleef liggen, tot dat wij aan elkander gebonden ladders aangebragt hadden, en haar, meer dood dan levend, opnamen. Gij kunt begrijpen, dat het haar minnaar was, die zijn verschrikt duifje naar beneden bragt. Hij kreeg vergiffenis, en zij een jaargeld. Dus ziet gij, het einde goed alles goed. Hier zijn wij behouden op den bodem, st. nikolaas zij geloofd!’
Ida, die fidderde gedurende het angstwekkend verhaal, dat de verschrikkingen van haren togt verdubbelde, zou den mijnwerker wel luide hebben willen danken wegens het gelukvoorspellend einde van zijne vertelling.
Nu vergezelde zij den opziener, deels door galerijen, welke door houtwerk ondersteund werden, deels door gewelven, die in de rots uitgehoold waren. Zoo bereikten zij eindelijk eene zeer groote zaal, welker uiteinden slechts flaauw verlicht waren, ofschoon daar eene menigte fakkels brandden. Pilaren van erts schraagden dezelve, en zitplaatsen van dezelfde stof waren er in het ronde, waarop zij gingen zitten, om een weinig uit te rusten. Vervolgens daalden zij nog dieper naar beneden: daar kwam hun nu eens een vurige gloed tegen van de ovens en smederijen, welke dienen om gereedschap te vervaardigen, terwijl de hitte zoo groot was, dat de werklieden naauwelijks eenige kleeding aanhadden; dan weder ontmoetten zij ijskoude onderaardsche luchtstroomen, die met hevig geweld door enge spleten drongen; tot dat zij de onderste galerij bereikten, elfhonderd voet beneden den grond, alwaar de zwarte duisternis, - het nog akeliger licht van verwijderde vuren, - werklieden, zoo zwart als de erts, dien zij bearbeidden, en gedeeltelijk zigtbaar bij de vonken, die van onder hunne hamers sprongen, - voorts het geraas van al dit werk en van de door het water gedreven werktuigen, welke dienen om de mijn droog te houden en van versche lucht te voorzien, - dit alles te zamen, benevens de verschrikkelijke gedaanten, die van tijd tot tijd met fakkels in de handen haar voorbijsnelden, ida weleens voor een oogenblik deed twijfelen, of zij niet veelligt zich in den Tartarus bevond.
Maar deze zoo nieuwe en vreemde aandoeningen werden schielijk verdrongen door de nog sterkere vrees, dat zij casimir niet zoude ontmoeten, of dat eene ontijdige ontdek-
{==481==} {>>pagina-aanduiding<<}
king mogt plaats hebben, wanneer hij haar plotseling herkende in zoodanige omstandigheden. Zij vleide zich evenwel met de hoop, dat hare verkleeding haar alsdan vooreerst zelfs voor het oog van haren minnaar onkenbaar zoude maken, herstelde zich alzoo eenigermate, en poogde, door inspanning van alle krachten, den moed weder te vatten, die er noodig was, om haren geliefden yaninsky in deszelfs vernederenden toestand te ontmoeten en dat gezigt te verdragen.
De hoofdopziener, die toevallig juist dezen dag de mijnen van N- bezocht en gevolgelijk niet lang zich kon ophouden, droeg, bij het verlaten van dit onderaardsch verblijf, ida over aan eenen onderopziener (tot haar geluk, een man van gevorderde jaren en zachten aard), met last, om zekiel (dezen naam had het meisje met de kleeding overgenomen) enkel tot ligten arbeid te gebruiken, en vooreerst die kleine stukjes erts te laten verzamelen, welke men, bij het wegvoeren der grootere brokken naar den smeltoven, had voorbijgezien. ‘Gij zult vervolgens,’ voegde hij er bij, ‘met vaderlijke oplettendheid toezien, dat het goede, hetwelk in hem, die onder eene zwervende bende verkeerd heeft, moge gevonden worden, zoo min mogelijk te lijden hebbe van den onvermijdelijken omgang met de booswichten alhier, onder welke gij misschien nog enkele minder misdadige overtreders hebt, die gemoedelijk genoeg zijn, om den knaap daarvoor te behoeden. Wanneer het gevaar der vervolging van zijnen zwervenden stam voorbij is, kunt gij hem weder bij mij te Schemnitz zenden, waar ik hem als leerling op de school voor de bergwerken wil laten gaan; en wie weet,’ zeide hij, vriendelijk de hand op het hoofd van haar, die eene nieuweling in het veinzen was en beefde, leggende, ‘of hij geene reden zal hebben, om levenslang zijn donker verblijf in de mijnen van N- te zegenen.’ Zwijgend en dankbaar beaamde ida in haar hart eene zoo verblijdende voorspelling.
Het was reeds laat in den avond, toen zij in de groote zaal alleen werd gelaten met den opziener. Zijn vaderlijk voorkomen versterkte haren moed. Zij verzocht derhalve met schroom verlof, om hem te mogen vergezellen bij het doen der ronde door de bovenste en minder akelige galerijen, alwaar zij den volgenden dag hare taak moest beginnen. - Zij hadden het grootste gedeelte dier uitgestrekte groeven doorkruist, zonder dat ida onder de zwarte groepen, die hun-
{==482==} {>>pagina-aanduiding<<}
nen arbeid voortzetteden, de welbekende gedaante van casimir herkende. Nu begon de vrees van het meisje grooter te worden, dan hare hoop. Eindelijk traden zij eene galerij binnen, alwaar de geleider haar opmerkzaam maakte op de rigting en op zekere kenteekens aan het dak en aan de pilaren van erts, waardoor dezelve van anderen onderscheiden was. ‘Hier,’ zeide hij, ‘wilde ik u voornamelijk bezigheid verschaften. De jonge mijnwerker, die het toezigt over deze galerij heeft, is, ofschoon een veroordeelde, een meer beschaafd persoon en van een goed gedrag. Ik weet geen gedeelte der mijn, waar een knaap van uwe jaren beter vertrouwd kan zijn, en minder gevaar van slecht gezelschap heeft te duchten.’
Terwijl hij zoo sprak, gingen zij voorwaarts. Aan het andere einde van het flaauw verlichte gewelf ontdekte ida, met onbeschrijfelijke aandoening, haren casimir, bezig met het besturen van eenige werklieden, ten einde eenen grooten hoop vreemde stoffen te verwijderen, die het verder volgen van de ertsader belemmerden. Onwillekeurig deinsde zij terug. Haar hart klopte zoo geweldig, dat de opziener het bijkans zoude hebben kunnen hooren. Deze naderde intusschen tot casimir, gaf zijne goedkeuring te verstaan over zijne handelwijze, en zeide voorts, terwijl hij de bevende ida wenkte om nader te komen: ‘Stephan! (dezen naam had casimir aangenomen, dewijl zijne geliefde ida stephanoff heette) hier is een knaap, dien de Bergrichter uit de klaauwen der zwervende Heidens heeft verlost en tot zich genomen. Hij heeft bevolen, hem ligt werk te geven, en bovenal, hem voor slecht gezelschap te bewaren. Gij zijt een bedaard jong mensch; bij u, vertrouw ik, zal hij geen kwaad leeren. Neem hem aan uwe tafel dezen avond. Bij het oproepen der namen zal ik hem weder afhalen. Hij zal slapen bij mijn' kleinen adolf, die des nachts bang voor spoken is in de mijnen, sedert zijn oudere broeder ons heeft verlaten.’ Toen wendde hij zich tot ida, en sprak: ‘Zekiel! ik geef u in dezen jongeling eenen vriend en beschermer. Indien gij u van zijne zijne verwijdert, zal het tot uw eigen gevaar zijn, en gij zult er berouw over hebben.’ - ‘Dat verhoede God!’ dacht ida.
Wie is in staat, met woorden uit te drukken, wat ida gevoelde, toen casimir met zekere onachtzaamheid haar in hare herschepping aanzag, en koelzinnig, maar toch met

{==483==} {>>pagina-aanduiding<<}
vriendelijkheid, eenige woorden ter geruststelling en bemoediging tot den vermeenden heidenschen knaap sprak? Wie is bekwaam, zich haar als 't ware koortsachtig ongeduld te verbeelden, terwijl de onwillige mijnwerkers tragelijk de bevelen van casimir opvolgden? - haar schier onbedwingbaar verlangen, tot dat zij zich verwijderden in den, hunne voetstappen dof weêrkaatsenden gang? Yaninsky zag gelukkiglijk de weggaanden na, en verwijderde zich een weinig; maar nu vreesde zij, dat hij hen zoude volgen, eer hare brandende lippen zijnen naam in eenen naauwelijks hoorbaren zucht konden uiten!
Maar, hoe flaauw die zucht ook was, dezelve vond eenen weêrklank in het hart van casimir. Hij zag op, als iemand, die uit eenen droom ontwaakt. Één blik op het oog, dat schitterde van eenen glans, welken de droefheid niet meer kon verdooven, noch de kunst verbergen, en snel, als eene gedachte, vloog hij in ida's opene armen! Wie, die dat lange, vurige omarmen gezien had, waarin de zwarte mijnwerker den heidenschen knaap vastgeklemd hield, zoude zich verbeeld hebben, dat onder dit pover gewaad het beste hart en edelste bloed van Hongarije, en het beminnelijkste, in hoogen adel van ziel uitmuntende, ofschoon dan ook niet hooggeboren meisje verborgen waren?
Na de eerste oogenblikken van onvermengde verrukking, begon casimir, wiens gemoed eenige weken van eenzaamheid tot nadenken gebragt hadden, te peinzen over den zeldzamen en benarden toestand, waarin de liefde tot hem zijne bruid gebragt had. Hij dankte God voor de gunstige wending der omstandigheden, daar de vriendelijke opziener bescherming wilde verleenen en ida tot gezelschap aan zijnen kleinen jongen geven. Hij ontvouwde haar dit met weinige woorden, terwijl zij zachtkens en al schoorvoetende de groote zaal naderden, waar alle de mijnwerkers bij name opgeroepen werden, eer zij naar de bovenlucht terugkeerden, terwijl alleen de veroordeelden onder den grond sliepen.
Ida schrikte reeds op de gedachte, dat zij in een zoo ruw gezelschap zoude verschijnen; maar casimir (na de mijnwerkers, die er bij tegenwoordig waren geweest, toen de opziener haar aan zijne zorg opdroeg, eenige minuten vroeger te hebben laten gaan, ten einde lastige vragen te voorkomen) bezwoer haar, moed te grijpen, en niet door

{==484==} {>>pagina-aanduiding<<}
onnoodige vrees een geheim te verraden, hetwelk de liefde zelve naauwelijks had kunnen doorgronden. Terwijl zij pogingen deed, om deze natuurlijke beschroomdheid te overwinnen, klonk plotseling het schel geluid van een fluitje door de galerijen. Eensklaps werd yaninsky bevangen door hevigen schrik. Ida begreep de oorzaak dier zigtbare ontsteltenis niet. Zonder spreken greep hij haar aan, en trok haar weg met eene snelheid, waarbij het haar onmogelijk was, hem naar de reden van die haast te vragen. Naauwelijks hadden zij eenige schreden zich verwijderd, wanneer ida eene verschrikkelijke uitbarsting hoorde, gelijk een' zwaren donderslag, vergezeld van een' helderen glans, die de geheele uitgestrektheid des onderaardschen verblijfs op eenmaal verlichtte, maar oogenblikkelijk ook weder verdween en hen in de dikste duisternis liet, terwijl de schudding der lucht de fakkels had doen uitgaan. Deze akelige donkerheid werd alleen vervangen door het licht van opvolgende losbarstingen, waarvan het schijnsel slechts zeer kort duurde, terwijl het geluid lang en op ontzettende wijze werd teruggekaatst door duizend echo's. De gewelven kraakten, de aarde beefde, en de nis, waarin casimir in de eerste verwarring zijne ida als werktuigelijk gesleept had, schudde op hare rotssteenen grondvesten.
Het geraas van het barsten der rotsen en de verstikkende zwaveldamp, die alles vervulde, deden ida denken aan eenig verschrikkelijk natuurverschijnsel; maar, ofschoon het leven haar zelden zoeter was geweest, dan eenige oogenblikken vroeger, scheen de dood met casimir voor haar zijne verschrikkingen half verloren te hebben. Wat hem betreft, hij kende de oorzaak van dezen schijnbaren donder, alsmede het dringend gevaar, dat die genen dreigde, welke niet op hunne hoede zijn tegen de uitwerkselen - hij was zichzelven bewust, dat hij, door zijne eigene dwaze onoplettendheid, ida had blootgesteld aan het gevaar van om te komen door zijne schuld. De weinige minuten, welke het verschrikkelijk tooneel duurde, schenen hem in zijne ontsteltenis en angst wel een uur lang te duren. De zwijgende onderwerping, waarmede zij aan zijne zijde zich hield en lijdelijk afwachtte, wat er op dat akelig verschijnsel verder mogt volgen, vermeerderden nog zijn zelfverwijt, daar hij te onvoorzigtig een zoo dierbaar leven aan het grootste gevaar had blootgesteld. Eerst toen de vrees was geweken,

{==485==} {>>pagina-aanduiding<<}
en overal weder eene diepe stilte heerschte, was hij in staat, aan ida te verhalen, dat de soms ondoordringbare lagen in deze mijn het laten springen door buskruid noodzakelijk maakten, en dat men gewoonlijk tot dit gevaarlijk werk den etenstijd der arbeiders koos, dewijl zij dan in eene veilige plaats zich bevonden.
Derwaarts naderden zij thans ook door de duisternis, en werden met ruwe vrolijkheid verwelkomd door de mijnwerkers, die boertende zeiden, dat casimir zich had willen vermaken met den angst van den jongen aankomeling, die hem was aanbevolen. Het flaauwe licht begunstigde ida's pogingen, om zekere bedaardheid te toonen bij het nieuwsgierig vragen en begapen, dat de woeste hoop deed, terwijl dezelve naar het eten moest wachten; doch eerst toen de bonte menigte, rondom eene plompe tafel verzameld, hongerig op de voorgezette spijze aanviel, waagde zij het, hare nedergeslagene oogen op te heffen. Zij aanschouwde met medelijden of afkeer de meest verwilderden en verworpenen onder de misdadige medgezellen van casimir, en liet vervolgens met streelend welbehagen haren blik rusten op den edelen vorm en de achtbare houding van haren minnaar. Het scheen haar toe, alsof zij hem nog nooit zoo zeer in zijn voordeel had gezien; zelfs niet, vol moeds gezeten op zijn rijk uitgedost paard, met gepluimden hoed en een schitterend rijkleed, als (in haar oog althans) het schoonste sieraad in den prachtigen trein des Keizers bij het openen van den rijksdag. En het was liefde, liefde voor ida, die zijn voorhoofd had beroofd van den vederbos, zijn kleed van het sieraad der dapperen, en - hetgene, helaas! nog treuriger was - zijne wangen van den blos der gezondheid, zijn oog van deszelfs helderheid. Doch hiertegen stond weder de stomme welsprekendheid over van die bleeke wangen en van dat kwijnend oog, welke onwankelbare standvastigheid en eene in lijden onbezwekene trouw uitdrukten.
Met tegenzin verliet ida haren casimir. Gaarne zou zij langer nog vertoefd hebben in het afschuwelijk verblijf, dat hij om harentwille bewoonde; doch zij moest van haren minnaar scheiden en den opziener gehoorzamen - eenen achtingwaardigen ouden Zweed van Sahla, die door de beroemdheid der mijnen van Schemnitz zich uit zijn eigen land had laten lokken, en voor een' korten tijd verbonden, om het opzigt te hebben over eenige nieuwe werken in de mijn van

{==486==} {>>pagina-aanduiding<<}
N-, en eene bijzondere manier van behandeling, door hemzelven uitgevonden en voor de gesteldheid dezer groeven vooral geschikt, in te voeren.
Onder het heengaan kon de liefderijke vader niet nalaten, met genoegen uit te weiden over zijn kind. ‘Adolph,’ zeide hij, ‘is uitgelaten van vreugde, dat hij een' makker zal hebben. De arme jongen! ik beloofde, misschien te onbezonnen, aan zijne stervende moeder, dat ik nooit van hem mij zou verwijderen. Vanhier, dat ik hem herwaarts met mij moest nemen. Nu zijn wij hier reeds drie weken onder den grond. Zijne gezondheid intusschen blijft uitmuntend, ofschoon zijn geest in den laatsten tijd veel heeft geleden, inzonderheid des nachts, omdat hij van de mijnwerkers zoo vele gekke vertellingen van kabouter- en bergmannetjes hoort. Nu, zekiel! beproef gij, hem die uit het hoofd te praten; doch luister - ik wil niet, dat gij hem iets van uwe heidensche kunsten van handkijkerij en waarzeggerij er voor in de plaats geeft: anders zoude het geneesmiddel erger zijn, dan de kwaal zelve.’
Ida kon slechts haar hoofd schudden, schromende zich te verraden. Gelukkig voor haar kwam juist adolph zelf, een lieve krullebol van vijf jaren, daar aanspringen. Terstond wierp hij zich in zijns vaders armen, blijkbaar eenigermate in verlegenheid gebragt door de donkere kleur van zijn' nieuwen vriend, welken hij zoo vurig had verlangd te zien. Doch een tweede blik op ida en haar vriendelijke glimlach namen den eersten indruk weg. Haar bij de hand vattende, trok hij haar vrolijk voorwaarts. Zoo draaiden zij om eenen hoek in de groote galerij, en plotselijk zag ida voor zich een zoo nieuw en onverwacht voorwerp, dat zij naauwelijks zich wederhouden kon, eenen uitroep van verwondering te doen: zij bevond zich voor de deur van des opzieners woning, een zindelijk en welgebouwd houten huisje. Adolph, hare verwondering bemerkende, riep met eene geestdrift, alsof hij van de meerderheid zijner kinderlijke kennis zich bewust ware: ‘o! Als gij Sahla eens zaagt! Daar heeft vader een huis, als een paleis! Daar zijn straten, en huizen, en een windmolen! Ach, dit is eene ellendige mijn - Sahla is veel mooijer!’
Terwijl hij zoo sprak, traden zij de woning binnen, welke uit twee vertrekken bestond. In het eene, dat vol was van boeken en werktuigen, op de wetenschap betrekking hebbende, hield de opziener zijn verblijf; het andere, eene soort

{==487==} {>>pagina-aanduiding<<}
van keuken, was ten dienste der kinderen ingerigt. Adolph drong er op, om met zijn' nieuwen speelmakker (hare slanke houding in een mannelijk gewaad gaf haar een geheel kinderlijk voorkomen) zijn avondeten te deelen, hetwelk er vrij wat beter uitzag, dan het roggebrood en bruin bler, dat zij had laten staan. Daarna begon de knaap over slaperigheid te klagen. De vader sprak toen eene zegenbede over zijn kind uit. De goede man gedacht daarbij ook deszelfs makker, den vermeenden wees, die echter in ergeren toestand, dan een wees, zich bevond. Nu verliet hij hen en begaf zich naar zijne kamer.
Zoodra hij vertrokken was, vergat adolph den slaap en begon veel te vertellen van kabouters en mijnkloppers en goed volkje (*). Hij zeide, dat hij die elken nacht zag en hoorde; maar hij hoopte, dat het gezelschap van zijnen makker hem van derzelver bezoeken zoude bevrijden. Ida, te zeer bedrukt van gemoed, om te lagchen met de kinderlijke optelling van bovennatuurlijke ontmoetingen, nam toevlugt tot haren rozekrans. De Luthersche knaap had nooit te voren zulk speelgoed gezien. Zij spoorde hem aan, om bij elke koraal een gebed op te zeggen. Hij deed dit, tot dat hij in slaap viel. Nu legde zij hem te bed, en spreidde voor zich, niet verre van daar, eene matras op den grond, hetgene zij met te meer reden kon doen, dewijl hij nog niet volkomen aan hare kleur gewend scheen te zijn.
Hier nu beving de slaap eindelijk haar afgemat ligchaam, en hare sluimeringen (van tijd tot tijd afgebroken door de stem van adolph, die nu en dan woorden van zijn kinderlijk gebed in den droom herhaalde) duurden, tot dat zij zich genoeg uitgerust gevoelde. Zij opende hare oogen, en verbeidde onrustig het aanbreken van den dag.
Dit wachten veroorzaakte haar akelige oogenblikken. Bij de duisternis rondom haar peinsde zij over haren toestand. Doch een sterk verlangen, om casimir te ontmoeten, verlevendigde haren moed. Zij stak licht aan, wekte ter bekwamer ure haren kleinen makker, en gaf hem zijn ontbijt -
{==488==} {>>pagina-aanduiding<<}
haar eigen stuk bewaarde zij, om het te deelen met casimir. Nu droeg zij den lieven jongen aan zijnen vader over, en wachtte op de aankomst van haren minnaar, die beloofd had, haar af te halen, en naar de plaats te geleiden, waar zij te zamen moesten arbeiden. Toen zij hem in zijn mijnwerkerspak zag naderen, met eene bleeke gevangeniskleur, die bij het schijnsel der lamp, welke hij in zijne hand hield, nog akeliger zich vertoonde, werd zij diep geroerd; maar zijn kalme glimlach beurde haar weder op. Sedert den dag van gisteren was er in zijn vurig zwart oog een glans, die hoop en geluk verkondigde.
Casimir wist het zoo te beleggen, dat zij gedurende een groot gedeelte van dezen dag aanhoudend bijeen zijn konden. Zij overwogen rijpelijk, wat beter ware, de geheimhouding nog verder voort te zetten, of terstond zich te ontdekken. Het eerste zou hen blootstellen aan het verdriet van langduriger opsluiting; het laatste dreigde hun de mogelijke verijdeling van hunne hoop, en was daarom meer te vreezen. De opziener, ofschoon een braaf en minzaam man, scheen, als vader, een' hoogen dunk van het ouderlijk gezag te hebben, en zou waarschijnlijk de echtverbindtenis van een eenig kind, zonder toestemming des vaders, niet goedkeuren, maar welligt er op aanhouden, om haar onmiddellijk naar den ouden man terug te voeren. Het was derhalve raadzamer, pogingen te doen, om eerst zijne geheele genegenheid te winnen, door het betoonen van gedurige oplettendheid en belangstelling ten opzigte van zijn kind; iets, dat hen, bij deszelfs lieftaligheid en hunnen kinderzin, tot geene veinzerij verpligtte. Zij vonden dus goed, in allen gevalle de ontdekking uit te stellen, tot dat, bij gelegenheid van het aanstaande feest, een priester in de mijn zou afdalen, aan wien zij bij de biecht, zoo er geene betere gelegenheid zich voordeed, het geheim konden vertrouwen.
Eene maand moest er intusschen nog verloopen. Casimir en ida stelden zich voor den dwang, hun door de tegenwoordigheid der andere mijnwerkers opgelegd, op eene vindingrijke wijze schadeloos: zij wisten namelijk, daar het kind hen meestal vergezelde, een middel ter onderlinge mededeeling hunner gedachten te verzinnen, dat hun veel genoegen verschafte en geen vermoeden wekte. Casimir vertelde liefdegeschiedenissen en daden van ridders. Deze verdrongen uit de ziel des jongen hoorders weldra de sprookjes

{==489==} {>>pagina-aanduiding<<}
van betooveringen en spoken, die hij van den ruwen hoop zoo gretig had opgevangen. Ida luisterde met de grootste inspanning: in den held van elken roman zag zij haren minnaar, en bij het verhaal van de gevaren, die de eerste voor zijne meesteres trotseerde, maakte zij fijne toespelingen op den heldhaftigen moed van haren casimir, die om harentwille zoo veel leeds verduurde. Hare lofspraken op liefde en standvastigheid, ja soms ook hare hartelijke uitdrukkingen van teedere genegenheid jegens het kind, die zij in opregtheid des harten deed, werden opgevat als meer dan half gerigt tot hem, die, in andere omstandigheden, dezelve bezwaarlijk op zichzelven zou toegepast hebben. Kortom, die verfijnde, maar zuivere genietingen, welke niet afhankelijk van den zonneschijn des voorfpoeds zijn, verspreidden een zoo liefelijk licht op hun donker pad, dat beiden met vreeze en angst het tijdpunt zagen naderen, hetwelk hun het daglicht en de vrijheid zou wedergeven, doch misschien, voor eenigen tijd althans, eene scheiding ten gevolge kon hebben.
Het feest, dat hun lot moest beslissen, viel in ten tijde van ons bezoek aldaar. Het was een der plegtigste feesten van de Roomsche kerk. Wij wilden dus geenszins N- verlaten, zonder de prachtige verlichting der mijn gezien, en de viering der hooge mis in derzelver verhevene en ruime kapel bijgewoond te hebben, welker inwendige schoonheid door de rijkste gebouwen onzer bovenwereld niet overtroffen kan worden.
Wij gingen vroeg in den morgen naar beneden, opdat het helder daglicht niet vooraf ons minder vatbaar voor den indruk van al den glans des onderaardschen schouwspels mogt maken. Hoe hoog mijne verwachting ook gespannen ware, dezelve werd niet teleurgesteld. Het schijnsel der fakkels, teruggekaatst door ontelbare stukjes zilvererts, waarmede het bovenste gedeelte en de wanden der galerijen bezet waren, deed eene verwonderlijke uitwerking; terwijl de diepe schaduwen daarnevens voor het penfeel van rembrandt de schoonste voorbeelden opgeleverd zouden hebben.
De kapel, toen wij het eerst in dezelve zagen, was, zoo vroeg reeds, vol mijnwerkers, die allen wachteden, om tot den biechtstoel toegelaten te worden. Onder dezelve trok een vrij donkerkleurige, maar bevallige knaap, welken ik in hevige aandoening tegen een' pilaar zag leunen, mijne bijzondere opmerkzaamheid. Ik was den opziener naar eenige meer ver-
{==490==} {>>pagina-aanduiding<<}
wijderde werken gevolgd, om de onderscheidene uitwerkselen van licht en schaduw en andere natuurverschijnselen gade te slaan, die bij de meer en meer toenemende verlichting duidelijker werden, en keerde niet terug, vóór dat de bengel het teeken had gegeven, dat de mis weldra eenen aanvang zoude nemen.
De menigte in de kapel was eer vermeerderd dan verminderd, doch had zich intusschen meer verspreid, en den eerwaardigen priester met grijze haren bij het altaar alleen gelaten. Voor dezen knielde een welgemaakt jong mijnwerker, en nevens hem dezelfde tengere bruine knaap, wiens donkere kleur nu bleek niet natuurlijk te zijn, daar fraaije lokken van blond haar, terwijl hij knielde, op den zwarten rots grond in de kapel golvende nederhingen.
Weldra bemerkte men een algemeen gemompel en gefluister bij het vergaderde gezelschap. De opziener naderde, en de priester, met waardigheid zijne stem verheffende, vroeg, of er eenige reden kon bestaan, om de bediening van het sakrament des huwelijks te weigeren aan het paar, dat geknield lag, om hetzelve te ontvangen, daar zij voor het oog des Hemels reeds lang verloofd en hier op zoo wonderbare wijze zamengevoegd waren, om eene door geweld verbrokene trouwbelofte gestand te doen? Niemand der omstanders dacht er aan, dat men tegen het gebruik zou handelen, of het welvoegelijke niet in acht nemen; maar de bruid, ofschoon half buiten zichzelve van aandoening, bloosde door de donkere kleur van haar vel heen, bij het zien op hare vreemde kleeding, en stamelde met maagdelijken schroom: ‘Neen, niet in dit gewaad!’
Het verzoek was van dien aard, dat het niet geweigerd kon worden. Zoodra men de mis had gevierd, werd door den vriendelijken opziener een bode naar het dorp boven den grond gezonden, om een stel kleederen van een landmeisje te halen, waarin ida er regt bekoorlijk uitzag. En die man bezorgde niet enkel een bruidspak; hij bragt, om de bruiloft te vieren, ook vrienden mede, welke juist dien dag te N- waren.
Ida had der waarzegster dringend verzocht, zoodra mogelijk de ongerustheid van haren vader te doen bedaren, door hem haar behoud, schoon niet de plaats van haar verblijf, te berigten; maar die mededeeling was uitgesteld geworden: alleen de verschijning der getrouwe natalia, die na der-
{==491==} {>>pagina-aanduiding<<}
zelver ontvlugting uit het kasteel Metzinska zich nog eenigen tijd verborgen had gehouden, gaf hem eindelijk eenige opheldering omtrent het lot zijner dochter. Met een hart, vermurwd door langdurigen angst en vaderlijk zelfverwijt, was hij nu aan den ingang der mijn gekomen, gevolgd door de voedster en vergezeld door de verzoende yaninskys, die ten langen leste aangaande hunnen broeder (welke zij dachten dat met zijne bruid zich buitenlands bevond) tijding bekomen hadden van een' der bandieten, die ontsnapt was bij het gevangennemen der anderen, en zich verheugen mogt, kwijtschelding van straf te erlangen, toen hij, in het land zijner geboorte terugkeerende, een zoo belangrijk berigt wist mede te deelen.
De yaninskys waren voorzien van schriftelijke bewijzen van vergiffenis en herstelling in eer, ter gunste van hunnen broeder verleend; en stephanoff van prachtige kleederen voor zijne dochter; maar zij wilde in het kleed van een landmeisje uit dat oord hare hand aan casimir geven, en deed eene gelofte, in dat kleed telkens den verjaardag der voltrekking van haar huwelijk onder den grond te zullen vieren.

De ranten halsdoek.

(Naar een Handschrift te Windsor, door den Burggraaf walsh.)

Op den 4 Januarij 1736 was alles op het kasteel van Windsor in opschudding: de Koningin sophia, gemalin van george den I, was stervende. Zij had den Koning bij zich geroepen; men had alle getuigen uit het vertrek der zieltogende verwijderd; de echtgenooten waren meer dan een uur lang te zamen alleen gebleven, en de hovelingen hadden opgemerkt, dat george, in spijt van zijne gewone koelheid, na dit treurig onderhoud, geweend had.
De Koningin sophia zag den dood zonder schrik naderen; in weerwil der kroon, was het leven voor haar moeijelijk geweest. Zij had zich verwaarloosd gezien door haren koninklijken gemaal, die Lady horatia d...., sinds verscheidene jaren, door hare koketterij en hare aantrekkelijkheden, gekluisterd hield. Als eene zachtzinnige echtgenoote, had sophia van brunswijk in stilte geleden; maar zij

{==492==} {>>pagina-aanduiding<<}
wilde, vóór haar verscheiden, beproeven, de misdadige banden haars mans te verbreken. Zoodra zij dus george aan haar sterfbed zag staan, reikte zij hem de hand, zeggende met eene flaauwe stem: ‘Ach! ik zou niet zoo jong gestorven zijn, zoo gij mij bemind hadt!’
De Koning, zich op hare hand nederbuigende, kuste dezelve, besproeide ze met tranen, en wilde spreken; maar de Koningin hervatte: ‘George! alles is thans vergeten en vergeven; God, die mij tot zich roept, ziet in mijn hart..... Dat hart bemint u nog. Ik zal u ook geen enkel verwijt doen, maar heb eene bede aan u.’ Onder het uiten dezer woorden rigtte zij zich half overeind, drukte de hand des Konings met al de kracht, welke eene stervende vrouw rest, en vervolgde: ‘In den naam des Verlossers, bezweer ik u, george! zoo al niet uit liefde voor, uit medelijden met mij; bij uwe eeuwige zaligheid bezweer ik u, sta af van het misdadige leven, dat gij leidt! Indien ik nog langer had te leven, zoudt gij kunnen denken, dat mijn belang, mijn geluk mij deze bede in den mond gaf.... Maar morgen zal ik, koud en gevoelloos voor alles, in mijne kist liggen. Om den wille uwer ziel alleen, mijn vriend! smeek ik u: zie Lady horatia niet weder!’
‘Ik beloof het u,’ antwoordde de Vorst: ‘Sophia! spreek niet alzoo; deze gedachten doen u kwaad.’
‘Zij hebben mij veel kwaad gedaan; maar thans zie ik den Hemel voor mij..... Er is in den Hemel geene jaloezij!.... Wanneer ook gij daar komt, george! zult gij alleen God en mij liefhebben. Dáár mint men slechts, wat men behoort te minnen..... Morgen.....’
‘Verban dit denkbeeld: gij zijt niet zoo erg; de Geneesheeren verzekeren, dat er nog hoop is; gansch Engeland bidt voor u.’
‘Niet het leven hier op aarde is het, waarom ik wensch: wat ik verlang, is, dat gij aan dat leven moogt denken, werwaarts ik henenga..... Ik, morgen; gij, binnen een jaar!’
Terwijl zij dus sprak, scheen de stervende Koningin eenige kracht te hebben verzameld; hare starende oogen hield zij op die des Konings gevestigd, en toen zij zweeg, wees haar opgeheven vinger nog naar boven.
Na deze inspanning bewaarde zij een lang stilzwijgen; hare oogen bleven gesloten, en hare lippen bewogen zich, zonder eenig verstaanbaar woord te uiten.

{==493==} {>>pagina-aanduiding<<}

De Koning verwijderde zich nu van hare legerstede, en geheel Windsor was getuige van zijne droefheid.
Gelijk de Koningin had aangekondigd, was zij den volgenden morgen koud en gevoelloos voor alles, en werd als lijk ten toon gesteld, en lag gekroond op een praalbedde.
Het gansche hof verscheen in rouwgewaad, om haar de laatste hulde te bewijzen; en, toen de koets van Lady horatia stilhield aan den grooten trap des kasteels, naderden de dienaren van het paleis het portier, en deden der gunstelinge verstaan, dat zij niet kon worden toegelaten.
Deze ongenade werd spoedig ruchtbaar; men fluisterde dezelve elkander toe in de vertrekken en zelfs in de doodkamer; men zeide: ‘Indien dit vroeger gebeurd ware, zou zij, die hier ligt, misschien niet zoo vroeg gestorven zijn.’ Anderen: ‘Het is slechts etiquette; die ongenade zal niet lang duren.’ En dezen bedrogen zich niet: binnen weinige maanden had Lady horatia al haar verleidend vermogen herkregen. George was weder onder de toovermagt teruggekeerd; maar zijne min, maar de verstrooijingen, welke men zich beijverde hem te verschaffen, konden zijne somberheid niet verdrijven. Te midden zijner ontrouw stond, zijns ondanks, de laatste bede der Koningin bestendig voor zijnen geest; en echter, terwijl hij zich dezelve herhaalde, konde hij der tooveresse geenen weêrstand bieden, die hare pogingen verdubbelde, om hem gekluisterd te houden. George was een hartstogtelijk beminnaar der toonkunst; Lady horatia gaf hem de verrukkelijkste Concerten; maar, te midden der welluidende toonen, hoorde hij eene stemme, die telkens herhaalde: ‘Ik, morgen; gij, binnen een jaar!’
Zes maanden reeds waren verstreken; de begunstigde had george bij zich ontvangen, maar zij was nog niet weder op Windsor verschenen; hare eigenliefde en hare begeerte, om hare mededingsters en hare vijanden te vernederen, deden haar vurig verlangen, aldaar terug te keeren, Dikwijls sprak zij daarvan tot den Koning, die tot dusverre zulks had afgewezen met de woorden rouw en welvoegelijkheid. Eindelijk zegepraalde zij, en verscheen op het kasteel in schitterenden luister en stralende glorie. Nooit waren hare blikken zoo levendig en zoo fier geweest; nooit die des Konings zoo somber en neerslagtig: want een zwaar gewigt prangde hem het hart; deze dag viel hem lang en pijnlijk.
Eindelijk kwam de nacht hem verlossen uit deze belemme-
{==494==} {>>pagina-aanduiding<<}
ring, niet echter van het zelfverwijt, dat zijne ziel benaauwde. Toen hij zijn slaapvertrek binnentrad en zijn ledekant naderde, herinnerde hij zich, dat de Koningin deszelfs draperiën had geborduurd; hij wilde dit denkbeeld verbannen, maar het keerde telkens weder. Op den schoorsteen bevond zich een tijdwijzer; zijn blik vestigde zich op denzelven; hij telde de verloopene maanden; zij waren zes in getale: wederom eene herinnering, welke hij vruchteloos poogde te verwijderen: Hopende, dat de slaap hem van zijne sombere denkbeelden zou verlossen, haastte hij zich bedwaarts; maar de slaap kwam niet: de armste daglooner in zijne drie vereenigde Koningrijken sliep, na volbragt dagwerk; hij vermogt zulks niet, en wendde zich vruchteloos heen en weder op zijne sponde; zijne oogen sloten zich niet. Door de hooge en breede vensters van zijn vertrek wierp de maan lange lichtstralen, welke zich op het vloertapijt afteekenden. Eensklaps zag hij tusschen het ledekant en het vensterraam iets, dat naar damp geleek, en zich uit het midden des vertreks verhief. Hij meende, dat eene vonk den vloer had in brand gestoken, en stond op, om denzelven uit te dooven; maar, de plek naderende, van waar hij den damp had zien opstijgen, vond hij niets. Alleen ontwaarde hij, dat de reuk van wierook en luchtzuiverende beziën, welke men bij lijken brandt, zich door zijne kamer had verspreid. Naauwelijks had hij zich van nieuws ter ruste gevlijd, of hij zag den blaauwen damp andermaal opwaarts klimmen; dezelve geleek naar eene ligte wolk, maar verdikte nu weldra. Vervolgens nam dezelve een' onkenbaren vorm aan; maar van lieverlede verkreeg de nevel, al rondwentelende, eene menschelijke gedaante, Gehuld in dien vorm, behield de schim - want dat was het - hare doorschijnendheid, en de stralen der maan drongen door dit ligchaam, dat geene schaduw gaf, henen. George zag het zijne sponde naderen.
Door eene onwillekeurige beweging wendde hij zich om, ten einde niet te zien, wat hem bovennatuurlijk toescheen. Maar eene hand, kouder dan het marmer eener graftombe, legde zich op zijn' ontblooten schouder, en ten zelfden tijde herhaalde eene zachte stem tot driewerf toe: ‘George! george! george!’ Toen, sidderend en met koud zweet overdekt, keerde de schuldige echtgenoot van sophia van brunswijk het hoofd om, en zag de schim der Koningin, zich tot hem neigende. De dood had slechts hare trekken doen

{==495==} {>>pagina-aanduiding<<}
verbleeken; hare groote zwarte oogen schitterden met buitengewonen glans te midden harer grafkleur; haar gewaad was een lang doodkleed; op haar hoofd blonk nog de diadeem, welke men, bij de uitvaart van Koningen en Koninginnen, in de kist plaatst.
Op een' plegtigen toon, te midden der diepe stilte van den nacht, sprak zij deze woorden: ‘George! gij hebt de heilige belofte vergeten, mij op mijn sterfbedde gedaan. God heeft mij vergund, u dezelve te komen herinneren. George! bekeer u tot den Heer; Zijne oordeelen zijn verschrikkelijk, en voorwaar, voorwaar zeg ik u, uw tijd nadert! Zij, welke gij met misdadigen hartstogt bemint, kan u ter Helle doen varen; maar zij kan u geenen dag langer, dan die u is gesteld, op aarde doen verblijven. George! george! bekeer u tot den Heer!’
Na deze woorden zweefde er een zachte adem over het gelaat van den Vorst; hij staarde bestendig, maar zag niets meer; hij hoorde bestendig, maar alles was stil. ‘Sliep ik?’ vroeg hij zichzelven; ‘was het een droom? Neen! ik ben verzekerd, dat ik niet sliep of droomde. Hoe geleek deze schim op haar..... Neen! er is geen twijfel aan, dat was eene waarschuwing van den Hemel! Ik heb mijn besluit genomen; ik zal haar niet wederzien, die ik niet mag beminnen.’ En, om zich in dit goed besluit te versterken, begaf hij zich tot het gebed. De nacht scheen hem eindeloos; hij telde alle de uren, welke de klok des kasteels door de gewelven dof deed weêrgalmen.
De volgende dag was bestemd tot een feest bij Lady horatia. George liet weten, dat hij zich niet derwaarts zou begeven, en dat hij, gedurende verscheidene dagen, niemand dan zijne Ministers wilde zien.
Dit onverwacht besluit verschrikte de begunstigde. Zij wist het echter zoo te beleggen, dat het haar gelukte, den Monarch, zijns ondanks, weder te zien. Hij wilde zich koel en gestreng toonen; maar zij was zoo beminnelijk, zoo verleidend, dat hij bijkans verteederd werd, toen zijne blikken eensklaps op dezelfde plek vielen, waar de Koningin hem was verschenen; en, zijne hand uit die der schoone minnares losrukkende, zeide hij: ‘Hier was het, dat zij dezen nacht mij beval, u niet weder te zien.’
‘Wie?’ vroeg horatia; ‘wie hebt gij dezen nacht gezien?’

{==496==} {>>pagina-aanduiding<<}

‘Haar, welke God mij tot echtgenoote had geschonken, Koningin sophia.’
‘Gij zoo wel, als geheel Engeland, heeft haar betreurd, george! Denk niet meer aan haar; zij rust in vrede in haar graf.’
‘De graven openen zich somwijlen, en het hare heeft zich weder geopend; zij heeft het verlaten;... dezen nacht, dáár, op die plek, digt bij mijne sponde, heb ik haar gezien.... gezien met deze mijne oogen;... ik heb hare stem gehoord; zij heeft tot mij gesproken. ‘George! george!’ heeft zij tot mij gezegd, ‘bekeer u tot den Heer, en sta af van uwe misdadige min!’
‘Ach, Sire! gij bemint mij niet meer; en, om de banden te verbreken, welke mijn geluk omsloten, neemt gij toevlugt tot gezigten en droomen. George! waarom zegt gij mij niet liever ronduit: ‘Horatia! ik bemin u niet meer?’
Snikken en tranen vergezelden hare woorden, en de Koning; die zich van zijne minnares verwijderd had, naderde haar weder, en zeide: ‘Horatia! kunt gij zeggen, dat ik opgehouden heb u te beminnen? Zoo ik u niet meer beminde, ware ik niet zóó zeer te beklagen. Mijn pligt gebiedt mij, roept mij toe, u niet weder te zien, met u te breken; mijne liefde is sterker dan mijn pligt... dan God zelf! Want Hij zendt mij Zijne dooden, om mij te bevelen, u niet meer te minnen, en echter min ik u nog altijd.’
Dus sprekende, drukte george horatia aan zijne borst, en de tranen, welke hem weder tot haar hadden gebragt, waren spoedig opgedroogd. Wat vermogen niet de woorden en tranen eener vrouwe, welke men bemint? Zij wist zich zoo wèl den weg tot het hart en den geest van haren minnaar te banen, dat, vóór de dag ten einde liep, george reeds begon te twijfelen, of het wel eene waarschuwing des Hemels was geweest, die hij in den vorigen nacht had ontvangen; of het wel sophia van brunswijk was, die hem was verschenen. De overtuiging van den morgen bestond des avonds niet meer; zij was, als 't ware, versmolten voor den ongeloovigen, half spotachtigen glimlach zijner minnares.
Toen hij nu andermaal alleen was in het koninklijk slaapvertrek, zeide hij tot zichzelven: ‘Horatia heeft gelijk, het was een ijdele droom mijner verbeelding; de dooden keeren niet weder.’

{==497==} {>>pagina-aanduiding<<}

Maar hij bedroog zich. God laat somwijlen toe, dat de graven zich weder openen, en de Koningin verscheen anderwerf. Bleek, gelijk de eerste maal, was haar gelaat thans gestrenger. ‘George!’ sprak de schim, welke nu overeind bleef staan aan den voet zijns ledekants, terwijl eene harer handen den purperen voorhang opligtte: ‘George! gij wilt haar liever gelooven dan mij; gij hebt, even als zij, gezegd, dat God niet, door mijnen mond, tot u heeft gesproken; dat het slechts een ijdele droom uwer verbeelding was..... Wel nu, george! hoor mij aan: het is de laatste maal, dat ik, die uwe echtgenoote was, dat ik, die ten grave ben gedaald, zal spreken..... Na dit woord zal ik voor eeuwig zwijgen, zullen mijne lippen tot stof vergaan. George! bekeer u tot den Heer; want uw uur nadert..... En opdat gij en zij, op morgen, niet weder zult zeggen: ‘Neen! sophia van brunswijk is niet uit haar graf verrezen,’ zie hier eene getuigenis, die ik u achterlate..... Bijaldien de hand eens stervelings dezen knoop kan ontbinden, welken de hand eens grafbewoners gelegd heeft, dan zoo lach vrij met mijne woorden, met mijne waarschuwingen; maar bijaldien, integendeel, noch gij, noch zij, noch eenig sterveling dezen knoop kan ontbinden, zeg dan: ‘Ja waarlijk, het was eene werkelijke verschijning; het was sophia van brunswijk, die mij is komen herhalen, dat ik mij zou bekeeren tot den Heer, mijnen God!’
Deze woorden uitsprekende, boog de schim zich over zijne sponde, greep een' kanten halsdoek, door den Koning afgelegd, legde een' knoop in denzelven, en wierp dien op de borst van den ontzetten en bevenden george.
Thans vielen de zware fluweelen bedgordijnen weder digt, terwijl derzelver vergulde ringen klonken en het gezigt verdween. Nu twijfelde de schuldige gemaal van sophia niet meer. Bedekt met een kil zweet, terwijl hij zijne polsaders hoorde kloppen, bleef hij onbewegelijk; zijne geopende oogen bleven! staren, alsof zij nog haar zagen; hij luisterde, maar de stem was verstomd, en het eentoonig getik der pendule alleen brak de stilte van den middernacht. Het ligte stuk kant drukte loodzwaar zijne borst, en hij waagde het niet, den doek van dezelve te werpen..... Eindelijk, blozende om zijne vrees, sprong hij eensklaps op, nam den geknoopten halsdoek, en ging daarmede naar de lamp, die in een zijvertrek brandde. Met eene krampachtige inspanning be-
{==498==} {>>pagina-aanduiding<<}
proefde hij, en beproefde bij herhaling, denzelven te ontknoopen..... maar alle zijne pogingen waren vruchteloos, en elke vernieuwde en vergeefsche proeve vermeerderde zijne gemoedsbeweging en zijnen angst.
In zijne slaapkamer teruggekeerd, konde hij aan geen slaap meer denken; hij deed licht, veel licht opsteken, en zich de verzoekschriften voorlezen, welke hem sinds verscheidene dagen waren overhandigd; maar, te midden van al deze bezigheid, bleef de gedachte aan het gezigt hem onafgebroken bij.
Des anderen daags avonds begaf george zich naar Lady horatia: hij kwam tot haar met een somber en streng gelaat. Zij was geheel gekleed voor eene feestelijke partij. De Koning, haar tot zich ziende naderen met een' betooverenden glimlach op de lippen, zeide tot haar: ‘De tijd des glimlagchens en der betoovering is voorbij, Mevrouw! Gij hebt mij bedrogen. Zij is mij dezen nacht weder verschenen.’
‘Uwe verbeelding misleidt u, Sire! uw geest is verward en dwaalt van het spoor,’ hernam de schoone horatia.
‘Gij zijt het, Mevrouw! die mij misleidt, gij alleen!’ sprak george met gestrengheid: ‘Gij hebt mij gezegd, dat het slechts een droom was. Wel nu, zie!’ - Dit zeggende, gaf hij haar den halsdoek, daarnevens voegende: ‘Hoor, wat de Koningin tot mij heeft gesproken! ‘George! bekeer u tot den Heer; want uw uur genaakt. En opdat, op morgen, gij noch zij weder zult zeggen: “Neen! sophia van brunswijk is niet uit haar graf verrezen,” zie hier eene getuigenis, welke ik u achterlate. Indien de hand eens stervelings dezen knoop kan ontbinden, welken de hand eens grafbewoners heeft gelegd, dan zoo lach vrij met mijne woorden en waarschuwingen; maar indien, integendeel, noch gij, noch zij, noch eenig sterveling dezen knoop kan ontbinden, zoo zeg: “Ja waarlijk, sophia van brunswijk is mij komen herhalen, dat ik mij zou bekeeren tot den Heer, mijnen God!” - Horatia! zie hier dien knoop; beproef het, denzelven los te maken; gelukt het u, dan zal ik niet meer aan het gezigt gelooven, en ik zal gerust en gelukkig zijn!’
‘Is het anders niet?’ antwoordde horatia, die wederom wilde glimlagchen, maar onwillekeurig begon te beven: ‘is het anders niet, zoo zal ik dien knoop weldra ontbonden hebben.....’ En zij wendde en keerde met hare

{==499==} {>>pagina-aanduiding<<}
fraaije vingeren, schitterende van ringen en diamanten, den kanten halsdoek om en weder om, beproefde het, hield op, beproefde het weder en weder, maar - zonder in het minste of geringste den bovennatuurlijken knoop te kunnen ontwikkelen.
‘Gij ziet,’ hernam de ontroerde Vorst, ‘dat gij daarin niet kunt slagen.....’
‘Wel nu,’ antwoordde de onverduldige en ontstelde schoone, ‘ik wil doen, wat alexander deed met den Gordiaanschen knoop.....’ En zij wierp den geknoopten halsdoek in het vuur.
De Koning haalde denzelven er weder uit; maar hij had reeds vlam gevat; hij wierp dien van zich af: bij het vallen kwam dezelve in aanraking met het ligte kleedje van Lady horatia; het gaas ontvlamde oogenblikkelijk. Verschrikt en verbijsterd stoof de minnares van george heen, om hulp roepende. De beweging zoo wel, als de geopende deuren, bliezen de vlam aan. Horatia, ijselijk schreeuwende, vloog door het kasteel. Zij scheen een brandend luchtverschijnsel, dat de lange zalen doorzweefde. Men herkende de jonge minnares des Konings niet meer, ten feest uitgedost. Zij zonk eindelijk neder, van smarte uitgeput.
Zij zonk neder, en gaf, onder verschrikkelijke folteringen, den geest!
Sinds dien dag werd george meer en meer droefgeestig: men zag hem dwalen door het kasteel, en uren lang in den gebede; hij stichtte een Godshuis, en deelde vele aalmoezen uit in naam van Koningin sophia. Dikwijls herhaalde hij: ‘Een gedeelte van hetgeen zij heeft gezegd is bewaarheid; het overige der voorspelling zal bewaarheid worden, en ik zal welhaast sterven.’
De Koning bedroog zich niet: twee maanden na den geweldigen dood van Lady horatia stierf ook hij; de verjaardag van den dood der Koningin was nog niet verstreken.

Iets over uitvindingen.

Waar toch zijn de waarheden, die niet eenige logen in zich bevatten, den Bijbel uitgezonderd? Welke logens, hoe groot, die niet wel een' schijn van waarheid vertoonen? Tot zekere hoogte gestegen, verliezen zelfs de mathematische we-
{==500==} {>>pagina-aanduiding<<}
tenschappen een deel van hare zekerheid. Descartes begon met de regte lijn, en eindigde met de draaikringen: ziedaar de geschiedenis van onze gansche kennis; zij verliest zich in het zand, na een groote stroom geweest te zijn. Den oorsprong, de bron, de geboorte kennen wij; maar welk eene twijfelachtige geboorte nog vaak! Montgolfier zag een hemd opvliegen, op eene vuurmand uitgespreid; galva raakte, bij geval, met een metalen staafje de schenkelader eener ontlede kikvorsch aan, en ziedaar den luchtbol uitgevonden, het Galvanismus ontdekt! Verhef u thans, na in het luchtgewest te zijn opgevaren, de steden gezien te hebben van uit, ja boven de atmospheer des adelaars, de zon tot driewerf toe op denzelfden dag, onder drie verschillende gezigteinders, te hebben zien ondergaan; verhef u, een vernieuwd bestaan aan een lijk te hebben ingeblazen, hetzelve, half door de wormen verteerd, met den vingertop op den onzijdigen weg des levens te hebben teruggeroepen; en bedenk dan, dat het aan eene kikvorsch, aan een hemd is, dat gij deze verbazende wonderen zijt verschuldigd, en een spottende glimlach zal zich met uwe bewondering vermengen. Gij kent den onvoltooiden leeuw van milton; zijne manen krullen en rijzen te berge, zijne oogen vonkelen, terwijl de helft zijns ligchaams nog worstelt met het slijk der schepping: dit slijk nu - gij vindt het overal weder. Aan den eenen kant het toeval, aan den anderen de onkunde; het metaphysieke onzer gewaarwordingen kan zich daaraan niet onttrekken. Er bestaat eene Schedel-, eene Gelaatkunde: waarschijnlijk hebben gall en lavater hunne stelsels gevormd, terwijl zij met hunne vingeren
hun nadenkend, breed voorhoofd wreven; maar vraag eens aan gall, hoe eene behoefte der ziel, eene begeerte der zinnen eene verhevenheid daarstelt op de beenen kas des schedels; hoe gewaarwording, gedachte, geheugen een' tastbaren vorm kan aannemen; hoe vriendschap, liefde, moed, list, eerzucht, geestvervoering zich kunnen afdrukken op het hoofd, en zich daar ontwikkelen met den tijd, den ouderdom en de zeden; en gall zal zwijgen, of een antwoord oprapen op het donkere, oneindige veld der bovennatuurkunde; een tuighuis, waar elk wapen even goed en voor elk' strijder even dienstig is: gall, met één woord, stoot op het slijk.


{==501==} {>>pagina-aanduiding<<}

Iets over de Amerikaansche schrijfmethode.

De uitvinder dezer methode, een Franschman, had zich, zonder zichzelven deswege eener bijzondere manier bewust te zijn, een zoo fraai schrift eigen gemaakt, dat zulks, bij zijn verblijf in Amerika, verbazing wekte; waardoor hij aanleiding kreeg, verder over de zaak na te denken, en Schrijfmeester te worden. Als zoodanig keerde hij naar Frankrijk terug, waar hij voor zijne methode een Uitvindings-, Invoerings- en Volmakingsbrevet (!) bekwam, en, van onderscheidene kanten aangespoord, dezelve met veel bijval en ongemeen gevolg onderwees.
De grondslag dezer methode is, groote vrijheid in de beweging der hand, en de eerste voorwaarde dezer vrijheid het opheffen derzelve van het papier, opdat zij onverhinderd kunne werken. De hand moet zich dus van het gewricht, waarop zij tot dusverre altijd met de onderliggende twee laatste vingeren rustte, opheffen, en op die twee vingeren staan; zij moet op het papier niet meer heen en weder schuiven, maar bedaard heen en weder wandelen. Tot steun dient haar de geheele voorarm, welke, een weinig beneden den elleboog, op den rand der tafel rust; hierdoor wordt de hand voldoende ondersteund, en het gewricht behoeft niet meer op het papier te steunen, 't welk het volstrekt niet mag aanroeren. In zulk eene rigting nu kan en zal de pen, welke de gewone methode zoo lang mogelijk en niet zeer stevig leert aanvatten, zeer kort en krachtig gegrepen worden; de gebogen duim drukt dezelve tegen de beide naaste vingers aan, welke geheel zijn uitgestrekt, zoodat de rug der pen met den rug dier vingeren gelijke rigting heeft.




Lied van Anakreon.

Aan zijne Beminde.

(No. 20 ed. fischeri.)

Is, op 't Frygiaansch gebergte, 
Niobe verkeerd in steen; 
Vloog weleer Pandions dochter 
Door de lucht, als zwaluw, heen': 

{==502==} {>>pagina-aanduiding<<}

Lieve! ik mogt een spiegel wezen, 
Dat uw oog mij gadesloeg; 
'k Wilde u gaarn' tot mantel dienen, 
Dat mij steeds uw lijfje droeg; 
Konde ik helder water worden, 
'k Waschte dan uw poezie leên; 
Was ik zalf, ik goot mijn geuren 
Over heel uw ligchaam heen'; 
'k Wilde uw boezemgordel wezen, 
Ik uw parelsnoer, uw ring; 
'k Wenschte u zelfs tot schoen te strekken, 
Dat uw voetjen op mij ging! 
 
j.th. büser, 
gepensioneerd Eerste Luitenant, en Onderwijzer

der Oude Talen te Hattem. 


Bij de vermeestering van Algiers.


Wat vlag doet zich daar op uit zee, 
En waait van bolwerk en moskee, 
En schouwt zoo fier op trotsche daken; 
Maar wuift den scheepling minzaam aan? 
Dat is de witte Lelievaan! 
Algiers! uw muur en grendels braken, 
En gij zijt Frankrijks onderdaan. 
 
Wat Vijfde Karel niet vermogt, 
Heeft Tienden Karel's magt volwrocht, 
Gezegend door den Allerhoogsten. 
Diens woord lei storm en zee aan band; 
Diens schaduw koelde 't gloeijend zand; 
Diens wenk deed rijke lauwren oogsten, 
Waar 't voorgeslacht vond hoon en schand' 
 
Lof, Frankrijk! lof voor 't roemrijk feit! 
Met wapens wordt het best gepleit 
Bij onbeschaamde roovershorden, 
Wier meineed, trots verbond en regt, 
Valschaardig tegen vrienden vecht; 
Die duurzaam niet gebreideld worden, 
Vóór dat men slot en wallen slecht. 

{==503==} {>>pagina-aanduiding<<}

Hoe menig zucht en jammerkreet, 
Gebaard door foltrend kerkerleed 
Of fel gezweepte geeselslagen, 
Algiers, weêrgalmde door uw vest! 
Hoe menig vloek drukt uw gewest 
Van ouders, kindren, vriend of magen 
Der lijdren in uw rooversnest! 
 
Waarom niet eer, gij Mogendheên! 
Dien wreeden vijand reeds bestreên, 
Of hem gekluisterd aan zijn stranden? 
Waarom, in steê van schandlijk loon 
Te brengen voor een' rooverstroon, 
Hem niet bestookt in eigen landen, 
Hem niet ontzet van rijk en kroon? 
 
Capelle en Exmouth! beider roem 
Blijve onbezwalkt, wie ooit u noem'! 
De Tijger moest voor u eens zwichten. 
Toen gij zijn krocht hadt half verplet, 
Toen vroeg hij, siddrend, u de wet; 
Toen hebt ge een lange reeks van pligten 
Ten breidel aan zijn' lust gezet. 
 
Maar toen uw vloot weêr week van 't strand, 
Toen wette 't ondier klaauw en tand 
En greep in 't rond op vrije watren: 
Druipstaartend, vlood het huilend heen, 
Waar hem zijn prooi te magtig scheen; 
Maar deed den roof- en moordkreet schatren, 
En scheurde een zwakker weêr vaneen. 
 
Lof, Frankrijk! gij, gij hebt zijn' muil 
Gebreideld! gij des Tijgers kuil 
Verheerd, en neêrgerukt zijn standers! 
Hebt dank, Bourmont en Duperré! 
De Lelievaan waait ginds ter steê, 
En wuift naar West- en Morgenlanders 
Verlossing, vrijheid, heil en vreê. 
 
Gij, werelooze Statendrom! 
Geen kiel blijve in uw havenkom, 
Om molmend daar vaneen te splijten; 

{==504==} {>>pagina-aanduiding<<}

Bevracht uw schepen rijk en zwaar, 
En vrees geen wilden plnnderaar, 
Die u de wimpels af zal rijten, 
En u verkoopt ten slavenschaar! 
 
Vaar uit! vaar heen! of ziet gij niet 
De Lelievaan in 't licht verschiet? 
Zij wappert u zoo vrolijk tegen; 
Zij kronkelt, wuift en wenkt en staart 
Naar iedre streek en plek der aard', 
En spelt een' tijd van milden zegen 
Aan alles, wat ten handel vaart. 
 
Geen overdreven gloriedorst 
Voor eigen volk en eigen Vorst 
Doet me ooit des nabuurs roem verduistren. 
Ik zing mijn' Koning en mijn land; 
Maar grijp ook gaarn' de luit ter hand, 
Om al wat braaf is op te luistren, 
Al kwam het van der vreemden strand. 
 
Gij, Europeërs, ver verspreid! 
Gewroken is de menschlijkheid, 
En broedren, reeds beweend, vergeten, 
Hergeven aan het hoogst geluk: 
Verzacht ook gij der Negren druk, 
En rijt' geen zweepslag, stok of keten 
Voortaan hun meer de leden stuk! 
 
Of leeft er dan geene Oppermagt, 
Die de aard' bevolkte uit één geslacht? 
Op allen schouwt als stamgenooten? 
Die aller heil zich stelt ten doel? 
En gij verguist, vertrapt zoo koel!..... 
Maar weet, ook Negers, hier verstooten, 
Getuigen voor Gods Regterstoel! 
 
Bourbon! aan u mijn eerelied! 
Beschaam der volken hope niet; 
Doe gij een rij van steden dagen, 
En spreid van ginds uit welvaart rond; 
Maar sloop het roofnest tot den grond, 
Opdat het nakroost eens moog' vragen, 
Waar toch dat schandlijk moordhol stond' 
 
g. timme. 






{==505==} {>>pagina-aanduiding<<}

Mengelwerk.

De Augsburgsche belijdenis.

Door J.H. Sonstral, Predikant aan de Helder.

De gedachtenis van gewigtige voorvallen door plegtige feesten te vereeuwigen, is zoo oud, als het menschdom voor indrukken der dankbaarheid vatbaar is. Zoo heeft nu ook de Luthersche kerk kortelings gedacht, met vreugde en dankbaarheid gedacht aan de overlevering der Augsburgsche Belijdenis. Die feestviering heeft bij niet weinigen gezegende indrukken achtergelaten, en bij niet minderen, zoo men vertrouwen mag, den verslaauwden godsdienstijver in nieuwen gloed ontstoken. Van weinig beteekenis is de bedenking, of het ophalen van de geschiedenis der Hervorming niet beleedigend zoude kunnen zijn voor andersdenkenden. Want waarom zou de nakomeling de daden van het voorgeslacht moeten vergeten? Waarom zwijgen van oorzaken, wier gevolgen nog dagelijks zigtbaar zijn? En, bovendien, zoo lang de kerk van Rome door allerlei middelen de grenzen der duisternis tracht uit te breiden, zoo lang het Protestantismus belaagd wordt, en de geest der verleiding onder deszelfs kweekelingen op verovering uitgaat, moet elke ongezochte gelegenheid welkom zijn, om onbeschroomd voor de waarheid uit te komen, en het der wereld te doen zien, langs welk een' weg wij tot onzen tegenwoordigen geluksstaat gekomen zijn; en het is vandaar, G.L., dat u dit geschrift aangeboden wordt, om uwe aandacht bij de Augsburgsche Belijdenis te bepalen. Wij zullen, I. u eerst op de omstandigheden opmerkzaam maken, welke hare overgave voorafgingen; II. vervolgens beknoptelijk de

{==506==} {>>pagina-aanduiding<<}
geschiedenis van hare overlevering mededeelen; III. dan de noodzakelijkheid van haar bestaan aanwijzen, en IV. eindelijk u bij haren beslissenden invloed bepalen.
I. Het Christendom, met Goddelijke kracht uit Judea naar alle landen doorgedrongen, was in de vierde eeuw de Godsdienst der beschaafde wereld geworden; maar dewijl de Alleenheerscher der wereld, die tot hiertoe te Rome zijnen zetel gevestigd had, thans zijn Hof naar Konstantinopel had overgebragt, drongen zich de Bisschoppen van Rome van lieverlede in zijne plaats; en hunne aanmatigingen vonden een' welverwachten steun in het vooroordeel der meeste Europeërs, dat hij, die te Rome den meestertoon aansloeg, ook Heer der aarde zijn moest. Deze algemeene geestelijke heerschappij zou echter misschien nog geene zeer groote afbreuk aan het Christendom gedaan hebben, bijaldien niet onvermijdelijke omstandigheden deszelfs verbastering hadden in de hand gewerkt.
Reeds vroeg had men, bij de toebrenging van Joden en Heidenen, zoo wel uit inschikkelijkheid, als om den overgang gemakkelijker te maken, en ook omdat men er zelve behagen in schiep, hunne uitwendige plegtigheden overgenomen. Spoedig werden daarvan de treurige gevolgen bespeurd. De reine Godsdienst van den geest ontaardde ongemerkt in eene eerdienst der verbeelding, en de oorspronkelijke Evangeliedienaar werd misvormd in een' outerdienaar vol pracht en praal, die er meer werk van maakte, een schitterend Ceremoniemeester, dan een innemend Leeraar der waarheid te zijn. Nog stond echter de hoofdleer des Christendoms; maar de invallen der Barbaren uit het Noorden, hunne verwoestingen, en hunne vestiging op de puinhoopen der beschaving, bragten haar een' doodelijken slag toe. Want de Godsdienst der overwonnen volken aangenomen hebbende, hielden zij zich slechts aan den uitwendigen vorm, zonder dat zij iets van haren zuiveren geest begrepen; en daar de vorm aan het wezen niet voegde, ging het laatste voor het algemeen verloren.

{==507==} {>>pagina-aanduiding<<}

Er bestond nu eene eerdienst, die, om hare algemeene donkerheid, den naam van Katholijk mogt dragen. Christelijk kon zij schier niet genoemd worden, omdat de geest, die haar bezielen moest, verstikt of verdrongen was. Het volbrengen van monnikenbevelen verving de eischen van het Evangelie; Bijbelgeleerdheid was geweken voor schoolsche spitsvindigheid. Ten bewijze, dat geene magtspreuken de zaak moeten voldingen, sta hier deze ééne, alles afdoende proef. Heresbach, een achtingwaardig Schrijver van de zestiende eeuw, verhaalt, dat een monnik zich aldus openbaar uitliet: ‘Men heeft eene nieuwe taal uitgevonden, welke men het Grieksch noemt; doch men moet zich voor dezelve wel wachten: want zij is de moeder van alle ketterijen. Ik zie in de handen van vele lieden een boek, in deze taal geschreven, dat zij het Nieuwe Testament noemen; doch welk boek vol is van onkruid en vergif. Wat het Hebreeuwsch betreft, het is zeker, dat allen, die het leeren, oogenblikkelijk Joden worden.’ Ziet daar de taal van de kampvechters der duisternis! Maar de manhad toch niet geheel ongelijk: want ware het Pausdom waarachtig, dan moest het Nieuwe Verbond van zelve niet deugen.
Het is echter eene uitgemaakte waarheid, dat het Katholicismus niet overal hetzelfde was. Er viel altoos, zoo als nog heden ten dage, een merkelijk onderscheid te bespeuren, dat in zekere verhouding stond tot het eigenaardig karakter der volken, en den trap der beschaving, dien zij bereikt hadden. Vandaar, dat Saksen de wieg der Hervorming kon worden, Italië de zetel des Pausdoms moest blijven.
De schatten uit het Oosten hadden te gelijk met deszelfs weelde de zeden der Romeinen bedorven, en eene verwijfdheid medegebragt, welke maar al te spoedig op de ruwe Noormannen overging, die zich van dien overvloed hadden meester gemaakt. Eeuwen lang vervolgens door vreemde overweldigers verdrukt, was de Italiaan loos en geveinsd geworden, en, omdat vreemdelingen op zijnen overvloed vlamden, haastte hij

{==508==} {>>pagina-aanduiding<<}
zich in genot te verspillen, hetgeen hem toch niet vergund werd in vrede te bezitten. De overblijfselen der oudheid hadden een' betooverenden invloed op de stemming zijner ziel, welke zich, bij de bewustheid der tegenwoordige vernedering, in de schaduwen der voormalige grootheid vol zoete herinneringen verlustigde, en er den vroegeren luister terugdroomde. Ook zijne godsdienstoefeningen werden aan uitwendig genot dienstbaar gemaakt; zijne tempels waren zoo vele kunst- en beeldengalerijen, en men verdiepte zich zoo zeer in bewondering van dien heiligen stoet, welke in hemelschen luister de Godheid omringde, dat men eindelijk vergat tot Hem te naderen, wiens hand geen schilder malen, wiens grootheid geen dichter bezingen kan. Alzoo werd de Godsdienst van dit volk een spel van begoochelende verbeelding, gelijk hun kunstgevoel en doorgaande leefwijze tot het weelderige oversloegen. Doch wat anders kon er het gevolg van zijn, dan dat de man, die ernstig begon na te denken, een geheel stelsel verwierp, waarin hij niets dan menschenwerk zag, en, zonder gelegenheid tot betere overtuiging, het gansche Evangelie verzaakte? Juist daarom was eene Hervorming aldaar zedelijk onmogelijk, omdat de verlichte man geene Godsdienst meer bezat, en hij, die er prijs op stelde, het vuur van den hemel over elk zou geroepen hebben, die het waagde, de achtbaarheid zijner schitterende Heiligenbeelden aan te randen.
Geheel het tegenovergestelde was de geest en de stemming der Saksers. IJverig en werkzaam zonder overvloed, zochten zij meer voedsel voor het hart, dan betoovering voor de zinnen. Hunne Godsdienst bleef geestelijk, en niet dan met weêrzin beschouwden zij de heerschende verbastering. Het was dus de uiterlijke vorm alleen, die verandering behoefde, en vermits het wezen slechts overschaduwd was, zoo trad het in volle schoonheid voor den dag, toen juther licht in donkerheid bragt.
In het jaar 1517 trad hij in het strijdperk tegen den

{==509==} {>>pagina-aanduiding<<}
Aflaathandel, welken de Aartsbisschop van Mentz van den Paus had gepacht, en door den beruchten tetzel in Saksen liet uitventen. Aflaten waren reeds vroeg in zwang, doch bepaalden zich tot kwijtschelding van zoodanige straffen, welke de tucht der kerk aan hare leden had opgelegd; maar sedert de twaalfde eeuw strekte de H. Vader ze uit tot straffen, welke den zondaar in de eeuwigheid verbeidden, en grondde zijne magt daartoe op deze sluitrede: ‘Dewijl een druppel bloed van christus genoeg is geweest, om de geheele wereld te verzoenen, en Hij desniettemin al zijn bloed vergoten heeft, zoo wordt al het overige, nog oneindig vermeerderd door de verdiensten van Heiligen en kloosters, als een bijzondere schat en voorraad van genoegdoening bewaard, waartoe de Paus, als Gods Stedehouder, den sleutel heeft, om ieder daarvan iets te kunnen mededeelen op afrekening zijner zonden.’ Dat zulk eene weldaad betaald moest worden, spreekt wel van zelve, en hij, die veelal uit onvermogen toch niet meer zondigen kon, was blijde, zijne vorige zonden, zonder eene lastige en pijnigende bekeering, voor een' matigen prijs te kunnen afdoen.
Nooit was echter de onbeschaamdheid zoo verre gedreven als ten tijde van luther, toen een tetzel openlijk in kerken en op markten bekend maakte: ‘Een iegelijk, die aflaatbrieven koopt, kan zijne ziel wegens hare zaligheid geruststellen. De zielen, die in het vagevuur zijn, en voor wier verlossing de aflaten gekocht worden, verlaten die plaats der smarten, en varen ten hemel, zoodra het geld in de kist klinkt. De kracht der aflaten is zoo groot, dat de gruwelijkste zonden, ja al was het, dat iemand, indien het mogelijk ware, de Moeder Gods verkracht had, daardoor kwijtgescholden en vergeven, en de misdadiger bevrijd zou worden van straf en schuld. Ziet de Hemelen geopend! Indien gij nu niet ingaat, wanneer zult gij dan ingaan? Voor twaalf stuivers kunt gij de ziel van uwen vader uit het vagevuur verlossen; en zoudt gij zoo

{==510==} {>>pagina-aanduiding<<}
ondankbaar zijn, om uwe ouders niet aan de smarten te onttrekken, die zij lijden? Al hadt gij maar een' enkelen rok, zoo moest gij er u van ontdoen, en dien terstond verkoopen, om zulk een heil te erlangen.’
Zoodanig eene Godslastering beleedigde het zedelijk gevoel der ernstige Duitschers, en er was slechts een man noodig, die moeds genoeg bezat en krachts genoeg ontwikkelen kon, om Rome onder de oogen te zien, en niet te beven voor den banbliksem van den Vatikaanschen jupiter, ten einde den kreet der verontwaardiging algemeen te doen hooren. Die man was luther, gelijk zwingli het voor Zwitserland was, waar een samson de onbeschaamdheid zoo verre dreef, dat hij bij het storten der aflaatgelden het geluid der zielen nabootste, die uit het vagevuur ten hemel snelden!
Eerst verzette luther zich slechts tegen den Aflaat, trok vervolgens het Pauselijk gezag in twijfel, ging met moed en standvastigheid al verder, roeide schier alle misbruiken uit, en gaf aan de menschen het Evangelie als hun eigendom terug.
Deze Kerkhervorming had natuurlijk in den beginne de grootste bewegingen veroorzaakt. Twee partijen hadden zich tegenover elkander geplaatst, met genoegzame kracht om hare eischen te doen gelden en te handhaven. Aan het hoofd van de bestrijders der Hervorming had zich karel V uit louter staatkundige beginselen gesteld, omdat hij Spanje en de Italianen te ontzien had; en dit was het, wat doorgaans zijn gedrag bij den gang der twistende partijen bestuurde. Vandaar, dat het gestrenge vonnis, op den Rijksdag te Worms tegen luther en diens aanhang uitgesproken, door de ingewikkelde omstandigheden, waarin deze Monarch gedurende zijne oorlogen verkeerde, merkelijk verzacht, of, zoo men liever wil, niet geteld werd; ja zelfs, dat men op den Rijksdag te Spiers een besluit nam, waarbij elke Vorst in zijne Staten de vrijheid verkreeg, om, tot dat eene algemeene Kerkvergadering zou beschreven zijn, de zaken van de Godsdienst zoo te schikken, als een ieder oorbaar en verantwoordelijk achtte.

{==511==} {>>pagina-aanduiding<<}

Niets kon de Hervorming meer begunstigen, dan dit besluit; want de meeste Vorsten, die de gevoelens van luther omhelsd hadden, vergenoegden zich niet alleen met een' nieuwen vorm van Godsdienstoefening in te voeren, maar schaften alle plegtigheden der Roomsche kerk af. Een groot gedeelte van Duitschland verkeerde in volslagen opstand tegen den Paus, en zelfs daar, waar men hem nog hulde bewees, werd de ondermijning van zijn gezag niet van harte tegengewerkt, zoodat de afval algemeen dreigde te worden. Hoe veel genoegen de Keizer in de vernedering van den Paus vond, zoolang hij met hem in openbaren oorlog was, in welken hij Rome liet plunderen en den Paus zelven gevangen nemen, werd hij evenwel niet weinig beducht, dat deze onlusten zijn Keizerlijk gezag mogten benadeelen, hetgeen hij meende te zullen verhoeden, door het besluit van den Rijksdag te Spiers in den jare 1529 allen op te dringen, volgens hetwelk hij ten minste de Hervorming hoopte krachteloos te maken.
Veel bekwaamheid en geen minder overleg werd hier vereischt; want geweldig was de beweging, die de gemoederen reeds twaalf jaren in den stroom der godsdienstige onlusten voorstuwde. Door den glans der nieuwheid bekoord, waren zij met verhoogde geestdrift voortgegaan, en hadden niet alleen bijval, maar ook luide toejuiching verworven. Het eerste zoet der vrijheid smakende, hadden zij een' onuitroeibaren haat tegen de bitterheid der oude slavernij opgevat, en bestreden zij heftig het oude stelsel, terwijl zij met te meerder vuur het nieuwe aankleefden. Luther zelf, die zich noch door gevaar liet afschrikken, noch door voorspoed in slaap wiegen, bleef even wakker staan op zijnen post, als hij denzelven onverschrokken betreden had. Zijne leerlingen en vrienden, waarvan sommigen hem in ijver op zijde streefden, anderen in geleerdheid overtroffen, waren niet minder geschikt den kamp met roem door te zetten. Vandaar, dat de Rijksvergadering geen' stouter stap durfde doen, dan ieder te gelasten, verder geene

{==512==} {>>pagina-aanduiding<<}
nieuwigheden in te voeren, en bij de oude gebruiken te blijven, tot dat eene algemeene Kerkvergadering hierin zoude voorzien hebben.
De bestrijders van Rome hielden dit besluit voor even onwettig als onregtvaardig; daarom leverden eenige Vorsten en veertien Keizerlijke Vrijsteden, der Hervorming toegedaan, een plegtig Protest tegen dit besluit in, uit welken hoofde zij vervolgens Protestanten genoemd werden, welke naam ook in het vervolg aan allen gegeven is, die Romes kluisters hebben afgeschud.
De Keizer was ondertusschen met den Paus verzoend, en met hem in onderhandeling getreden, om zoo spoedig mogelijk eene algemeene Kerkvergadering te beleggen; maar de ongepaste, doch wel verwachte tegenkanting van den Paus, die voor het verlies zijner magt vreesde, omdat dezelve geheel onregtvaardig verkregen was, en daarom van den Keizer begeerde, dat hij met het staal beslissen zou, waar de invloed der overtuiging te kort schoot, noopte hem, nogmaals eenen Rijksdag te beschrijven, ten einde aan de godsdienstige geschillen een perk te zetten. Tot hiertoe was het moeijelijk geweest, den juisten staat van de punten in geschil op te geven, en kon er derhalve aan geene stellige beslissing gedacht worden. Vandaar, dat op denzelven elks gevoelen zou moeten ontwikkeld en behandeld worden.
Ziet daar de omstandigheden, welke tot de overlevering der Augsburgsche Belijdenis aanleiding gaven!
II. Op den 21 Januarij 1530 schreef de Keizer te Bologna, in Italië, den Rijksdag te Augsburg tegen den 8 April uit, die door de vertraagde komst des Keizers eerst den 20 Junij geopend werd. Zacht was de toon, waarin de beschrijving gesteld was, die onder anderen behelsde, ‘dat de Keizer voornemens was, de tweedragt, over het heilig geloof ontstaan, te vereffenen, het gebeurde aan christus, onzen Zaligmaker, over te laten, en alle vlijt aan te wenden, om alwat van beide zijden niet goed verklaard en gehandeld was, af te doen, opdat, gelijk wij allen leden van

{==513==} {>>pagina-aanduiding<<}
éénen christus zijn, en onder zijne banier strijden moeten, alzoo ook alles in eene gemeenschappelijke kerk en eenheid leven, en de ware vrede onderhouden worden mogt; dat tot dit einde elke partij zich gereed moest maken, om een opstel van hare leer in het Latijn en Duitsch te vervaardigen, opdat de Keizer en de Rijksdag dezelve konden leeren kennen.’ De Keurvorst van Saksen, om zijnen onbezweken godsdienstijver de Standvastige genoemd, zond zijnen Godgeleerden een bevel, om zoodanig opstel te vervaardigen, waaruit men de zuiverheid der Evangelische kerk zou kunnen erkennen. Overeenkomstig dezen last droeg luther aan hem te Coburg zeventien Artikelen op, welke hij reeds vroeger op eene vorstelijke vergadering te Schwabach gebruikt had.
Terwijl de toebereidselen tot het vertrek gemaakt werden, sprak de Keurvorst tot de aanwezige Godgeleerden: ‘Gij ziet, lieve Heeren! hoe ver het met de zaak van de Godsdienst gekomen is. Zoo gij u nu in staat rekent, om alle punten wel en goed te verantwoorden, dan is het goed. Zoo niet, ziet dan toe, dat gij ons land geen gevaar berokkent!’ Toen zij daarop geantwoord hadden, dat zij niet gaarne wilden, dat de Keurvorst om hunnenwil in gevaar kwame, en verzochten, zoo hij niet met hen wilde gaan, of hunne partij trekken, hun te veroorloven, voor den Keizer rekenschap van hun geloof af te leggen, riep de vrome Vorst met warme godsvrucht uit: ‘God beware mij hiervoor, dat ik uit uw midden zou uitgesloten zijn! Ik wil met u mijnen Heer christus belijden.’
Vóór dat hij Torgau verliet, predikte luther over de woorden van jezus, Matth. X:32. 33. Hij wist het, de groote man, door de bewustheid van de deugdelijkheid zijner zaak, door zijn onwankelbaar vertrouwen op God, dat hem zoo dikwerf zingen deed: een vaste burg is onze God, dat zijne nazaten nog eeuwen na hem God zouden danken, dat hij zoo moedig en

{==514==} {>>pagina-aanduiding<<}
getrouw christus voor de menschen beleden had. Op den 2 Mei kwam de grootmoedige belijder met zijn doorluchtig gevolg, benevens melanchton en justus jonas, te Augsburg aan, tot groote verwondering van allen, die zoo veel vasten moed bij hem niet verwacht hadden, en liet, even als de overige Evangelische Vorsten, zijne Predikanten dadelijk prediken, in weerwil der belemmeringen, hun van vele zijden in den weg gesteld.
De Vorsten en Stenden, bijeengekomen zijnde, begrepen, dat de reeds genoemde zeventien Artikelen niet voldoende waren, en besloten eenparig, melanchton uit te noodigen, dezelve tot een volledig zamenstel uit te breiden. Melanchton, die onder alle Hervormers de grootste geleerde, de vredelievendste en zachtzinnigste was; melanchton, die nooit zijnen stijl vergiftigde met het bittere van godgeleerde twisten, voerde dezen last uit, zoo als men het van een' zoo edelen man verwachten kon, en zag zijn werk door luther, dien de Keurvorst te Coburg gelaten had, om den Keizer geen aanstoot te geven, met goedkeuring en bewondering bekroond, waarop zijn opstel door de aanwezige Vorsten en Afgevaardigden der Keizerlijke Vrijsteden onderteekend werd.
Op den avond van den 15 Junij hield de Keizer zijnen prachtigen intogt te Augsburg. Hij werd door alle Vorsten en Prelaten ingehaald en verwelkomd, en nam zijnen intrek in het Bisschoppelijk paleis. Het eerste, wat hij verrigtte, en waaruit genoegzaam bleek, wat de Evangelischen uit zijne zachtmoedige beschrijving te wachten hadden, (helaas! de brave en onbekrompen gattinara was te vroeg gestorven) was, dat hij het prediken verbood, en hun gelastte, de Processie op den Sakramentsdag in persoon bij te wonen. Het eerste stond men na eenigen tegenstand toe, hetgeen luther zelf aangeraden had, vermits zij zich niet op eigen grondgebied bevonden, en omdat aan hunne partij hetzelfde ontzegd werd, waarover de Keurvorst zich in dezer voege

{==515==} {>>pagina-aanduiding<<}
tot luther uitliet: ‘Zoo moet onze Heere God op dezen Rijksdag zwijgen!’ Maar tot het andere waren zij noch door vleijerij, noch door bedreigingen te bewegen Bij hunne verantwoording ontgloeide de spreker, georg van brandenburg, dermate, dat hij, de hand aan zijnen hals leggende, uitriep: ‘Eer ik mijnen God en het Evangelie zou verloochenen, wil ik liever voor u nederknielen, en mij het hoofd laten afslaan!’ Waarop de Keizer vertrouwelijk antwoordde: ‘Lieve Vorst! geen hoofd af; zoo is het niet gemeend.’
Op den 20 Junij namen de handelingen een begin. De Paltsgraaf frederik opende den Rijksdag, en las de punten van beschrijving voor, waarin onder anderen wederom geëischt werd, dat de Stenden hunne godsdienstige gevoelens in het Latijn en Duitsch zouden overhandigen. Nog denzelfden dag liet de Keurvorst zijne Geleerden bij zich ontbieden, en wekte hen op tot standvastigheid, om noch door vrees, noch door bedreigingen een haarbreed van den weg te wijken, dien zij tot hiertoe zonder smet of blaam betreden hadden. Nu maakte men zich gereed, de Geloofsbelijdenis voor te lezen, waartoe de 24 Junij bepaald was. Hoezeer men vooraf het oordeel der Regters, die tevens partij waren, gemakkelijk gissen kon, begreep men echter teregt, dat de waarheid wel te veroordeelen, maar niet te vernietigen is, en dat hun geloofsregel, ter algemeene kennisse gekomen, ongetwijfeld nog duizenden den blinddoek van de oogen zou rukken. Hetzelfde vreesde partij, en meende daarom den indruk te moeten verhoeden, welken eene openbare voorlezing konde te weeg brengen. Vandaar, dat men den tijd met zoo veel andere dingen doorbragt, dat men eindelijk, onder voorwendsel, dat het reeds te laat was, de voorlezing weigerde, en beval, de belijdenis schriftelijk te overhandigen. De Evangelische Vorsten, hierop gewapend, verzetteden zich hiertegen, en bragten den Keizer de grove lasteringen onder het oog, waarmede zij wisten, dat hunne vijanden hen be-
{==516==} {>>pagina-aanduiding<<}
klad hadden, en welke zij door eene openbare voorlezing in staat waren op eene voldoende wijze te logenstraffen. Hoezeer de Keizer zijn besluit liet herhalen, drongen zij telkenmale op hunne billijke vordering aan, en deden dit met al dien ijver en die vastheid, welke menschen bezielen kan die voor de zaak van hun hart, ja voor de gewetensvrijheid van millioenen in de bresse staan. Voor zoo veel zedelijke kracht was de man niet bestand, die over magtige vijanden op het oorlogsveld
getriomfeerd had. Hij willigde het verzoek in, en bepaalde, dat op den volgenden dag de Belijdenis der Evangelischen zou voorgelezen worden.
De belangrijke dag was daar. Des namiddags te drie ure gingen de Keurvorsten en Stenden des Rijks naar het Bisschoppelijk paleis, waar de Keizer zijn verblijf hield. De twee Keursaksische Kanseliers, Doctor brück en Doctor bayer, traden in het midden der zaal, de een het Latijnsch, de ander het Duitsch exemplaar in de hand houdende. De Keizer begeerde, dat het Latijnsche zou voorgelezen worden; maar de Keurvorst van Saksen zeide, dat men op Duitschen bodem was, en dat hij dus hoopte, dat zijne Majesteit veroorloven zoude, de Duitsche taal te gebruiken, hetgeen mede ingewilligd werd. Doctor bayer las nu de Belijdenis zoo luide en duidelijk voor, dat men zelfs op het plein van het slot, waar eene talrijke menigte zamengevloeid was, alle woorden verstaan kon. Groot was de indruk bij alle aanwezigen, die niet begrijpen konden, zulk een gezond en zuiver zamenstel van menschen te hooren, van welke men de ongerijmdste dwalingen verspreid had. De Bisschop van Augsburg beleed, dat hij niets dan waarheid gehoord had. De Hertog van Beijeren vroeg den welbekenden kampvechter van Leipzig, Doctor eck, hoe hij deze Belijdenis wederleggen zou? ‘Met de Kerkvaders,’ antwoordde deze, ‘neem ik het aan, maar niet met de H. Schrift.’ Waarop de Hertog hem zedig toevoegde: ‘Zoo hoor ik het dan, dat de Lutherschen in de Schrift zitten, gelijk wij daarnaast!’

{==517==} {>>pagina-aanduiding<<}
Niet minder karakteristiek was het oordeel van den Saltsburgschen Kardinaal: ‘dat de eischen der Protestanten niet kwaad en geenszins onbillijk waren; maar dat het niet te verdragen was, dat zoo veel hervorming van een' armzaligen Monnik zou moeten uitgaan!’
Niets haalde echter bij de zedelijke kracht, welke nu de Hervorming zelve gewonnen had. Thans was er een band gevlochten, die allen tot een gemeenschappelijk geloof verbond. Niet slechts een enkele Monnik, maar aanzienlijke Vorsten en Staten waren opgetreden, en hadden de beginselen der Hervorming - wat zeg ik? de gezuiverde leer van het Evangelie grootmoedig beleden en voor de wereld geregtvaardigd. Binnen weinig weken werd deze Belijdenis in geheel Europa gelezen, bewonderd, en door niet weinigen aangenomen. 't Is waar, de Keizer liet eene wederlegging beproeven; maar derzelver nietigheid werd door melanchton in zijne bekende Apologie in het helderst licht gesteld. Het is misschien te bejammeren, dat zijne vredelievende pogingen tot hereeniging vruchteloos afliepen; zij doen intusschen zijn echt Christelijk hart eer aan, en het kon alleen de vrees zijn, dat hij in de strikken zijner vijanden verward mogt raken, welke hem zelfs van zijne vrienden daarover onaangenaamheid berokkende. Genoeg, de vergadering liep af, zonder dat de Keizer zijn doel bereikte; en, hoezeer hij met dreigende besluiten den Rijksdag sloot, de Evangelischen waren er evenmin verwonderd over, als zij er door vervaard werden, want zij wisten, dat jezus hen voor den Vader belijden zou, omdat zij Hem voor de menschen beleden hadden.
Ziet daar de geschiedenis van de overlevering der Augsburgsche Belijdenis, welke den eerbied van drie eeuwen heeft ingeoogst, en ongetwijfeld meerdere eeuwkransen erlangen zal, als eene geloofsleuze van een verlicht godsdienstig Genootschap! Maar hier doet zich de gewigtige vraag op: was haar bestaan wel noodzakelijk? Deze vraag verdient antwoord, en wij zullen het trachten te geven.

{==518==} {>>pagina-aanduiding<<}

III. Het bestaan der Augsburgsche Belijdenis was noodzakelijk, zoo wel wat het wezen der zaak aangaat, als de tijden, welke haar uitlokten.
Dewijl de geestelijke wereld op de stoffelijke hare werking oefent, zoo moet er noodwendig een punt van aanraking, en van vereeniging voor beide opgegeven worden. Er moet een vorm, een ligchaam zijn, waarin de geest huisvesten kan, om de zinnen der menschen behoorlijk aan te doen. Wat zou toch onze geest op deze aarde vermogen, zonder een bewerktuigd ligchaam? Welk eenen gang zouden wij, zonder het spraakvermogen, aan onze gedachten geven? De grootste wijsgeer zou voor de zamenleving hetzelfde wezen, als de wilde uit de Poollanden, indien zijne uitmuntende ontdekkingen, indien al de vruchten van zijnen navorschenden geest niet binnen den vorm van vierentwintig klanken konden begrepen worden. Zoo heeft ook de Godsdienst, welke uit haren aard louter zedelijk of geestelijk is, een ligchaam, een' uitwendigen vorm noodig, om onder de menschen te bestaan en te werken. Haar innerlijk wezen blijft eeuwig onveranderlijk en is niet vatbaar voor verminking; maar haar werkkring naar buiten wordt uitgebreider of enger, nuttig of schadelijk, naar mate de gegeven vorm haar voegt of misstaat. Wordt het ligchaam gekrenkt, verkrijgen de werktuigen eene verkeerde rigting, dan trekt zich de geest terug, en men kan de gevolgen berekenen. Maar wordt de mensch dit gewaar, en tast hij, naar het wezen zoekende, het uitwendige met eene vaste hand aan, dan herneemt de geest van lieverlede zijne verlamde veerkracht, en de Hervorming is daar. Daar evenwel de geest op zichzelf niet bestaan kan, zoo ontstaat er dadelijk weder behoefte, om een' nieuwen vorm te gieten, een nieuw ligchaam te scheppen, of, met andere woorden, om het geestelijke op nieuw met het stoffelijke te verbinden. Zoo was het ook voor de Hervormers, toen zij het Christendom van Romes outerpraal ontdaan en tot den Bijbel teruggebragt hadden, eene wezenlijke behoefte, om uit den Bijbel een bepaald zamen-
{==519==} {>>pagina-aanduiding<<}
stel op te maken, waarin het Christelijk leerbegrip kon worden besloten.
Vordert dus het wezen der zaak eene uiterlijke Belijdenis, niet minder maakte dit de tijden noodzakelijk, welke de Augsburgsche te voorschijn riepen. Het is zoo, men heeft haar beschouwd als een' onverbreekbaren scheidsmuur tusschen de Evangelische kerk en die, van welke zij is uitgegaan. Men heeft beweerd, dat zonder de onderneming van luther, de kerk even zoo, en nog veel meer en veel beter, in zichzelve van lieverlede en zonder scheuring hervormd zoude zijn geworden. Bedriegelijke hoop, waarmede zich ook de Hervormers vleiden, gelijk de voorrede van de Augsburgsche Belijdenis nog overvloedig bewijzen kan, toen zij zich steeds op eene algemeene Kerkvergadering beriepen, om de hooggerezen geschillen te beslechten; maar waardoor zij zich echter niet in slaap lieten wiegen, toen zij zagen, dat de Paus alle welgemeende pogingen wist te ontduiken.
Wij hebben de ondervinding van drie eeuwen voor ons. De Roomsche kerk heeft de Protestantsche nevens zich, en moest dus uit naijver, ja al ware het alleen om de beschuldiging van hare partij te vernietigen, naar verbetering uitzien. In het zedelijke der Geestelijkheid is dezelve ook niet geheel achtergebleven. Geene booswichten, die met de zegenspreuk: Ga heen in vrede! vergif uitdeelden, hebben meer de driedubbele kroon gedragen. Christendeugd is weder het hoofdkarakter van velen harer Priesteren geworden. Maar de onbekrompen geest der liefde, welke het Evangelie bezielt, is tot heden vreemd aan Rome gebleven.
Zoolang de geest des Pausdoms met dien van het Evangelie in tweestrijd is, blijft eene hervorming in de Roomsche kerk onmogelijk. Ik bid u, Lezer! wijs mij, zoo gij kunt, een punt van vereeniging aan! Het Evangelie zegt: God wil, dat alle menschen behouden worden. De Paus verkiest, dat alleen de Roomschgezinde zalig zij. Het Evangelie gebiedt stellig, alle men-
{==520==} {>>pagina-aanduiding<<}
schen, zelfs onze vijanden lief te hebben. De Paus daarentegen verdoemt allen, die hem niet eerbiedigen. Immers nog op elken Donderdag vóór Paschen vervloekt hij alle andersdenkenden met deze woorden: ‘Wij verbannen en vervloeken, van wege den almagtigen God, Vader, Zoon en H. Geest, en van wege ons, alle ketters en hen, die de veroordeelde, goddelooze en verfoeijelijke ketterij van m. luther volgen, benevens allen, die dezelve begunstigen en aannemen!’
Het Pausdom is verketterend, omdat het onverdraagzaam is, en er is aan geene verandering te denken, zoolang die geest op den troon zit. Zelfs geen Paus is tot eene hervorming in staat. Waarom anders is de brave innocentius XI in alle zijne ondernemingen tot het welzijn der kerk zoo deerlijk teleurgesteld geworden? De Pausen zijn wel voorzigtiger geworden; maar zij zagen hunne magt ook op hare grondvesten geschokt, en verloren niet gaarne alles. Zij hebben aan de eischen der Vorsten bij onderscheidene gelegenheden toegegeven; maar gij dwaalt, als ge u verbeeldt, dat dit uit opregten wil geschied is; het was omdat zij de vroegere kracht misten, om hunne oppermagt te doen gelden. Meer dan eens hebben weldenkenden eene proef genomen, om de afgescheurde kerken te hereenigen; maar de edelste pogingen zijn op Romes heerschzucht en Priesterheerschappij afgesprongen. Wat men ook zegge, en welke uitzonderingen er te maken zijn, dit is het middelpunt der Roomsche kerk. Men neme dit weg, en de ijver voor de zaak des Gekruisten is bij haar verdwenen. Om dat geweld onafgebroken met jeugdige kracht te doen bloeijen, ontziet men geene middelen. Waarom anders heeft priesterlijke staatkunde heden ten dage in ons Vaderland zich met zoogenaamde Liberalen vereenigd, die zich evenmin, althans voor een groot gedeelte, aan Godsdienst laten gelegen liggen, als zij de regten van den besten der Vorsten eerbiedigen, zoo het niet is, om hun gezag algemeener te vestigen, en de gevreesde verlichting van de Godsdienst der waarachtige vrijheid te weren?

{==521==} {>>pagina-aanduiding<<}

Van allen grond is dus het verwijt ontbloot, dat de hervorming buiten de kerk te voorbarig geweest is. Men onderzoeke, of in landen, waar aan het Protestantismus de toegang geweigerd is, het wezen van de Godsdienst sedert de 15de of 16de eeuw verbeterd is, en het besluit zal bedroevend uitvallen. Men wage vrij eene proeve van inwendige herstelling aan het geestelijk Hof van dat volk, hetwelk, bij den dood van den vromen, maar eenvoudigen adriaan, deszelfs geneesheer, als den verlosser des vaderlands, met bloemkransen begroette; maar men spiegele zich tevens aan het lot van den verlichten Keizer jozef, of aan den dood van ganganelli, en blijve liever geduldig en gedwee in duisternis omtasten, zich troostende met betoovering der zinnen, al blijft het hart onbevredigd en koud als ijs. Er bestond geene mogelijkheid, om deze kerk zonder scheuring te hervormen, daar het Hof van Rome allen, die van verbetering durfden spreken, als ketters ten brandstapel heensleurde, en den regel aangenomen had, dat het dooden van ketters billijk en regtvaardig was, en het voor 't overige weinig ter zake deed, tot welk eene doodstraf men hen verwees, omdat er altijd voor de belangen der kerke gezorgd werd door hen te vernietigen.
Ik bid u, G.L.! mogten dan zij, wier hart walgde van den ijdelen wierookdamp, aan vergode beelden toegezwaaid, wier oogen zich openden voor het hemelsch Evangelielicht, dat de eerste Christenen weldadig beschenen had, die verkwikking niet buiten de kerk genieten, welke hun binnen dezelve geweigerd werd? Ik meen u te mogen vragen: wat verstaat gij wel door het woord kerk? Leest gij ergens in de Schrift, dat er alleen binnen zekere tempelgewelven of vergaderingen heil en zaligheid te vinden is? De Hervormers sloegen het onfeilbaar Bijbelboek open, zochten er naar, doch vonden het niet; maar dit vonden zij: waar twee of drie vergaderd zijn in mijnen naam, ben ik in hun midden; en: geen' anderen grond kan iemand leggen, dan die er gelegd is door jezus christus. Nu wist men van zelve, waar

{==522==} {>>pagina-aanduiding<<}
de kerk was, en het Protestantismus plaatste zich, zonder behoefte aan Romes Stedehouderlijke goedkeuring, op den rotssteen, dien christus zelf petrus had aangewezen, als tegen de magt der Helle bestand. Maar evenmin als het te verwonderen is, dat zij op deze rots besprongen werden, even zeer waren zij ook verpligt, een' vasten regel hunner belijdenis op te maken, om der wereld te doen zien, wat zij geloofden, en den laster te doen verstommen, welke den eenvoudigen poogde diets te maken, dat Protestantismus en Godverzaking hetzelfde waren. Het moet echter nog bewezen worden, dat de Augsburgsche Belijdenis bestemd was, om tot een' genootschappelijken of kerkelijken scheidsmuur te dienen. Zij bood veeleer het geneesmiddel aan, om de geslagen wond te heelen, en wees, door den staat des geschils juist en bondig op te geven, den weg tot vereeniging aan. Maar, helaas! zij, die zich het regt aanmatigden van haar te veroordeelen, wilden haar niet hooren; gelijk men ook niet besluiten kon, het eenig geldend Bijbelwoord boven winstgevende fabelen te stellen. Doch geen wonder! alleen de mensch, die uit de waarheid is, hoort hare stem.
Hebben wij dan nu betoogd, dat de gang der zaken bij de Hervorming het bestaan der Augsburgsche Belijdenis noodzakelijk maakte, wij moeten ons nog bepalen bij den beslissenden invloed, welken zij sedert geoefend heeft.
IV. Indien het waar is, dat elk zamenstel, hetwelk de grondbeginselen van het Evangelie juist, eenvoudig en duidelijk ontwikkelt, als eene bijdrage tot godsdienstige verlichting en hartveredelende beschaving mag beschouwd worden, dan zal niemand der Augsburgsche Belijdenis deze waarde ontzeggen. Wij zouden derhalve slechts op haren inhoud behoeven te letten, om over haren beslissenden invloed op de zaak des Christendoms reeds van voren een gunstig oordeel te vellen. Inderdaad, hare werking en invloed is ook hoogstbelangrijk geweest. Zij is de leuze van het Protestantismus geworden. Zij heeft

{==523==} {>>pagina-aanduiding<<}
in den huiselijken kring het onderzoek van bijbelsche waarheden gemakkelijk gemaakt, en den eenvoudigen in een kort overzigt een algemeen denkbeeld van de leer der Christelijke kerk gegeven. Wij durven staande houden, dat er nooit, althans in dergelijke omstandigheden, een zamenstel zoo beknopt en tevens alomvattend konde geboren worden, dat de waarheid zoo rein en klaar uit den Bijbel kan ten voorschijn roepen, als in deze Belijdenis geschied is. En geen wonder! Een man als luther, wiens Bijbelvertaling zelfs door zijne vijanden als een meesterstuk van kennis, vernuft en smaak bewonderd is, moest wel in den Bijbel op zijn eigen grondgebied wezen. Hem kon het geene moeite kosten, er een kortbegrip uit te trekken, en de grenzen af te bakenen, waar menschelijk gezag zich begon te laten gelden; terwijl de zachtmoedige melanchton op zijne beurt er voor berekend was, dat zamenstel in een bevallig en beminnelijk gewaad te dossen. Het is wel te beklagen, dat eene ongelukkige verwijdering tusschen de Hervormers aan eene Zwitsersche en Nederlandsche Belijdenis nevens de Augsburgsche het aanzijn gaf; maar alle waren toch zusters, van ééne moeder afkomstig, en droegen de trekken van deze gelijke afkomst onmiskenbaar op het gelaat; terwijl in Duitschland de Hervormde kerk, even als de Luthersche, de Belijdenis van Augsburg volgt, slechts met verandering of, zoo gij liever wilt, verzachting van het artikel over de leer des Avondmaals, zoo als melanchton de Belijdenis in 1540 uitgegeven had; om welke reden de Luthersche kerk, de oorspronkelijk overgeleverde volgende, aan haar hoofd nog heden plaatst: de onveranderde Augsburgsche Belijdenis.
Men heeft, om haren weldadigen invloed weg te redeneren, ons tegengeworpen, dat haar bestaan, dat zelfs de geheele Hervorming der verlichting eer schadelijk dan voordeelig geweest is, omdat de aandacht der geleerde wereld langer dan eene eeuw met het betwisten en verdedigen van nietige Formulieren werd bezig gehouden, hetgeen, welverre van met Christelijke liefde, met alle

{==524==} {>>pagina-aanduiding<<}
bitterheid en godsdiensthaat geschiedde. Dit verwijt past men vooral op luther toe, die in hevigheid voorzeker aan niemand toegaf. Doch men vergete niet, de barbaarschheid dier tijden in aanmerking te nemen, waarin men gewoon was elkander de vinnigste taal toe te duwen, terwijl men thans voor eene zijdelingsche bedenking reeds nederig verschooning vraagt. Maar wat vervoerde den grooten man tot zoodanige harde uitdrukkingen? Waren het niet de buitensporigste lasteringen, die hij te verduren had; de beleedigende schotschriften, die van alle kanten, als 't ware, op hem regenden? Een weinig minder vurig, wat meer zachtzinnig, en hij had, gelijk zoo vele anderen, verzwegen, wat hij gezien had; maar dan ware er ook geene Hervorming tot stand gekomen. Hadden zijne vijanden hunnen wensch vervuld gekregen, zij zouden hem, als hus, aan de vlammen hebben opgeofferd. Dit wist hij, en zijne wraak was spot, doch nimmer een brandstapel. Of is het dan in 't geheel niet te verontschuldigen, als gij hen alleen met schimpwoorden bestrijdt, die tegen u met vuur en staal te velde trekken, en zelfs uwe ziel, waarover gelukkig de goede God alleen beschikken kan, met ingebeelde magt tot eeuwige rampzaligheid verdoemen? Luther moge hevig in zijne taal geweest, zij ging niet buiten de palen der menschelijkheid, gelijk die zijner partij. Men ergere zich er aan, maar hoore tevens de malsche vervloeking van Paus clemens VI, die, in zijne Bul tegen Keizer lodewijk van beijeren, in 1346 zich aldus uitliet: ‘Dat God hem bezoeke met krankzinnigheid en woede! dat de Hemel hem treffe met zijnen bliksem! dat de toorn van God en die van st. petrus en paulus over hem kome in deze en in de andere wereld! dat het gansch heelal tegen hem opsta! dat de aarde hem verslinde! dat zijn naam in het eerste geslacht verga en zijne gedachtenis verdwijne! dat zijne
kinderen verpletterd worden voor de oogen van hunnen vader!’ Dit moge eene proef heeten van Pauselijke zachtmoedigheid!

{==525==} {>>pagina-aanduiding<<}

Het is te bejammeren, dat de toorts der tweedragt tusschen de Hervormers zelve en hunne leerlingen niet minder hevig ontbrandde; dat niet weinigen hunnen tijd verbeuzelden met te strijden over de doode letter van menschelijke bepalingen. Dit heeft de nuttige strekking der Hervorming wel voor eenen korten tijd kunnen belemmeren, maar haren zegen niet wegnemen, zoo min als de voordeelen van koophandel en zeevaart vernietigd worden, hoezeer er rijkbeladen schepen door het geweld der stormen in de golven vergaan.
Verre is het van een' gewaagden stap, als wij vrijmoedig beweren, dat deze twisten rijkelijk hebben bijgedragen, om onder de Protestanten uitgebreider Godsdienstkennis en warmer aankleving aan het Christendom te bevorderen. Het is in allen gevalle beter nog, te verschillen in de wijze, waarop men God behoort te dienen, en elk leerbegrip aangaande het Hoogste Wezen aan den strengsten toets te onderwerpen, dan onverschillig te zijn, wat men gelooft, en even gereed te zijn om alles aan te nemen als om alles te verwerpen. De Protestanten hebben wel in het doolhof van haarkloverijen omgedwaald, maar zij zijn ook aan den uitgang en verder op het gebied van verlichting en beschaving gekomen; terwijl een groot gedeelte van partij nog sluimert in den nacht der onkunde, en niet ontwaakt, dan om hare zustergenootschappen hinderlagen te leggen. Valsch intusschen is de gevolgtrekking, dat deze twisten tot het wezen der Hervorming, of tot het bestaan van hare Belijdenis behoorden. Men wijte het alleen aan den ongelukkigen geest des tijds, zonder welken de Hervorming overbodig zoude geweest zijn. Schoolsche spitsvindigheid en het behandelen van beuzelingen gaven den geleerden bezigheid; hoe konden dan de Hervormers dien geest op eens afleggen en uitroeijen, daar overal een geleidelijke overgang gevorderd wordt? Niet dus, omdat zij de beginselen der Hervorming waren toegedaan, waren de nieuwe Leeraars spitsvindig en twistgierig, maar dewijl zij Pausgezind geweest waren, en bij voortduring

{==526==} {>>pagina-aanduiding<<}
met Pausgezinden zich op het kampveld moesten meten. Hunne nazaten namen die kwaal als een natuurlijk erfgoed over; en het was alleen de voortgang van den geest der Hervorming, welke dit gebrek meer en meer wegnam, en verdraagzaamheid en liefde in de gemoederen der Christenen bragt. Reeds sedert de eerste eeuwen was de Christelijke kerk door godgeleerde geschillen verontrust, welke de partijen niet zelden tegen elkander in woede deden ontsteken; hoe ware het dus mogelijk, dat de herstelling van verjaarde en aangebeden misbruiken stand kon grijpen, zonder dat men gelijke uitersten van menschelijke driften te vreezen had, welke, bij het goede, dat men beoogde, hun eigen nadeel medebragten? Zult gij uw huis door de vlammen laten verteren, omdat het water, met geweld ingespoten, eenig huisraad bederven zou? Gij verheugt u veeleer over het redmiddel, dat het geheel behoudt, hoezeer het een en ander er door beschadigd worde, dat toch door het behoud van het voornaamste spoedig te herstellen is. Het zal overbodig zijn, de kracht der toepassing op onze zaak hierbij te voegen.
Maar is de Augsburgsche Belijdenis niet in de plaats gekomen van andere bepalingen, die men veroordeelde om derzelver verbindend gezag? Heeft men dus niet oude kluisters afgeworpen, om nieuwe te gaan dragen? - Het is niet te ontkennen, hier en daar is men aan het zuiver beginsel der Hervorming ontrouw geworden, en heeft men eene kerkelijke belijdenis met het woord van God schier gelijkgesteld; doch nergens is het zoo verre gekomen, dat men er de voorkeur aan gegeven heeft: want het Protestantismus kan slechts ééne kenbron opgeven, aan ééne wet onderwerping vorderen; beide zijn het Evangelie. De belijders van Augsburg gaven immers geen voorschrift, wat hunne nakomelingen zouden te gelooven hebben, maar een kortbegrip van hetgeen zij voor waarheid hielden; en het is alleen deszelfs bijbelmatige inhoud, welke het nageslacht beweegt, die belijdenis als een edel erfgoed te waarderen en te behouden. De Protestantsche kerk dwingt niemand te gelooven, hetgeen hare belijders voor waarheid hielden; waagt zich even-
{==527==} {>>pagina-aanduiding<<}
min aan eenen banvloek tegen andersdenkenden; maar, tot nog toe overtuigd, dat hare Belijdenis, althans wat den grond der zake betreft, op Gods woord rust, houdt zij haar in de hand, als eene eerwaardige leuze, en beveelt elk haar aan, die tot hare gemeenschap toetreedt.
Zoo kan het niet anders, of zij moet aan de belangen des Christendoms voordeelig zijn, gelijk de ondervinding bewezen heeft; en zoo lang zij in staat zal zijn, hare waarde als echt Evangelisch te handhaven, mag zij op aller eerbied aanspraak maken, die waarheid en godzaligheid liefhebben. Die eerbied is het, welke de harten van duizenden gestemd heeft tot blijde dankbaarheid aan den God van licht en waarheid. Ons dankgevoel moge zich uitstorten in het loflied, dat de verdienstelijke withuys zijnen geloofsgenooten op den plegtigen feestdag heeft doen zingen:

Triomf, wij juichen in ons lot! 
Gij, Geest van licht en waarheid, God! 
Bestraaldet luther's geest en oog, 
Als hij zijn zwanenpen bewoog. 
 
Die blanke en nooit besmette schacht 
Zweefde op den adem Uwer magt. 
Hoe blinkt ons, op des levens baan, 
Uw licht uit zijn belijd'nis aan! 
 
Dat licht drong door bemuurde steên, 
Door hermelijn en purper heen, 
Door stool en stalen borstkuras, 
En smolt er 't hard gemoed als was. 
 
Bij 't licht van die belijdenis 
Zag de aard', wat waarheid was en is; 
Miljoenen schaarden zich, vol vier, 
Rondom haar, als geloofsbanier. 
 
O God, die alwat is aanschouwt! 
Gij hoedt de kerk, op haar gebouwd; 
Reeds zetten wij, verheugd, den top 
Dier kerk een' derden eeuwkrans op. 

{==528==} {>>pagina-aanduiding<<}

Schoon staat ze in harer zust'ren rij, 
Niet minder groot en sterk dan zij; 
O! blijv' ze, als bruid aan U verpand, 
U waardig tot het eind in stand! 
 
Breid, Almagt! breid de grenzen uit 
Uws rijks, dat eeuwig heil omsluit, 
En leid ons, door Uw vadermin, 
Uit Uwe kerk Uw' hemel in! 





Over den staat der verblijven voor krankzinnigen in Engeland en op het vasteland van Europa.

(Medegedeeld door h.s. hijmans, practiserend Geneesheer te Brussel.)

Engeland.

Onder de regering van george dè III begon in Engeland het tijdperk, waarin dezen ongelukkigen eene geregelde verzorging te beurt viel, en dat wel ten gevolge der verschrikkelijkste misbruiken, waaraan zij tot op dien tijd onderhevig waren. In 1774 werd het Parlement genoodzaakt eene wet te maken, waarnaar in Engeland en Wales de verblijven der krankzinnigen moesten ingerigt worden. Nogtans bleef de behandeling der krankzinnigen even afschuwelijk, zoodat zij de oplettendheid der natie gaande maakte en ten gevolge had, dat wynn, in 1806-1807 Secretaris van binnenlandsche zaken, eene Commissie uit het Lagerhuis wist te verkrijgen, die op nieuw met het onderzoek dier verblijven belast werd. Ten gevolge der werkzaamheden dier Commissie, werd der regering, in de enkele Graafschappen van Engeland en Wales, de volmagt verleend, openbare huizen voor de behoeftige krankzinnigen op te rigten. De verschrikkelijke daadzaken echter, die op nieuw, na de edelmoedige pogingen van den Heer wynn, aan den dag kwamen, gaven het Lagerhuis aanleiding, om, na verloop van zeven jaren, aan de dringende voorstellen van den, helaas! te vroeg overledenen menschenvriend george rose gehoor te geven, en een nieuw onderzoek van dien aard te bewerkstelli-
{==529==} {>>pagina-aanduiding<<}
gen. Hierdoor is nu, hoewel de bill van rose slechts in het Lagerhuis doorging, de staat der krankzinnigen in sommige gedeelten van Engeland iets verbeterd geworden, en heeft de acte van wynn vele verbeteringen ondergaan. In het algemeen echter is de toestand dier ongelukkigen nog zoo onverantwoordelijk verwaarloosd, dat men zulks, bij de vaderlandlievende zorgvuldigheid van het Engelsche volk en der regering voor alles, wat het nut van het algemeen
betreft, en bij den oneindigen rijkdom hunner middelen ter bevordering daarvan, inderdaad als onverklaarbaar kan aanzien. Ongelukkiglijk is het aan het hooger bestuur overgelaten geworden, om naar verkiezing inrigtingen van dien aard te kunnen daarstellen; en zoo zijn er dan in de 52 Graafschappen, waaruit Engeland en Wales is zamengesteld, slechts tien te vinden, die verblijven voor krankzinnigen bezitten. Deze zijn: York, Lancaster, Nottingham, Norfolk, Stafford, Bedford, Gloucester, Lincoln, Pembroke en Cornwallis. Het getal der in de openbare zoowel als in de bijzondere verblijven van dien aard opgenomene krankzinnigen bedraagt meer dan 8000, waarvan halliday (*) twee derde gedeelten voor geneeslijk verklaart. Hij is nogtans overtuigd, dat deze ziekte thans in Engeland eerder verminderende is. Vooral heerscht zij in de Graafschappen York en Lancaster, als ook in Wilts, Stafford, Durham en Gloucester. Wales heeft, naar gelange van deszelfs bevolking, slechts weinig krankzinnigen; maar in het eigenlijke Engeland dient, zoowel wat de wetgeving als de verbetering en vermeerdering zoodaniger verblijven voor krankzinnigen aangaat, nog veel gedaan te worden. De openbare verblijven voor krankzinnigen in Engeland, die het best ingerigt zijn, bevinden zich in de afdeeling West-Riding, in de provincie York, te Wakefield en te Lancaster. Het groote verblijf voor krankzinnigen te Londen,
Bedlam genaamd, is zekerlijk buitengewoon doelmatig ingerigt, en de zieken worden daarin op eene voortreffelijke wijze behandeld; evenwel heerschen ook daar nog steeds aanmerkelijke gebreken, welke de genezing der zieken te keer gaan, en waarvan inzonderheid mag genoemd worden het misbruik, om de krankzinnigen, als vreemde dieren, tegen betaling van zes Engstuivers, te mogen bezigtigen. Het tweede in rang, na Bedlam, wordt St. Luke genaamd; hetzelve kan echter meer

{==530==} {>>pagina-aanduiding<<}
als eene gevangenis voor zielszieken worden aangezien. In het algemeen zijn al deze huizen in Engeland en in alle gedeelten van Europa van te weinig gronds voorzien, om de krankzinnigen op eene doelmatige wijze met akkerbouw te kunnen bezig houden (*). Wakefield maakt daarop eene loffelijke uitzondering, en ondervindt daarvan reeds de gelukkigste uitwerkselen. Het Hospitaal, 't welk den 23 November 1818 geopend werd, en onder de leiding van Dr. ellis staat, heeft 25 morgen lands, om de zieken bezig te houden, en is wel datgene, dat op de volkomenste inrigting bogen mag. Het bevat 300 zieken, waarvan 250 afzonderlijke vertrekken hebben, en die gezamenlijk, in het algemeen, onder het beste opzigt staan en de beste verpleging genieten. In Lancaster bestaat er, sedert 1816, een verblijf, hetwelk 360 zieken kan bevatten, die allen doelmatig bezig gehouden worden, echter in een' minderen graad dan te Wakefield. Sedert 1820 bestaat er zulk een gebouw te Lincoln, hetwelk echter slechts 20 zieken opnemen kan. In het jaar 1812 werd er te Nottingham een dergelijk gebouw gesticht, voor 80 zieken ingerigt. Het Krankzinnigenhuis te Norfolk heeft daarentegen in de laatste jaren 180 zieken opgenomen. Sedert 1818 bestaat er te Stafford een dergelijk verblijf, aanvankelijk voor 120 zieken ingerigt; in 1826 waren er echter 155 geplaatst. Te Bedford is een verblijf, waarin 52 zieken kunnen opgenomen worden,
en dat te Cornwallis, in 1820 opgerigt, telt 102 zieken. Het huis te Gloucester werd oorspronkelijk tot een algemeen ziekenhuis bepaald; maar ten gevolge van de pogingen, door wynn bewerkstelligd, werd hetzelve tot een verblijf voor krankzinnigen ingerigt, hetwelk 120 zieken kan opnemen, en den 17 Julij 1825 als zoodanig geopend.

In Schotland heeft zich de toestand der krankzinnigen, in den lateren tijd, door een beter stelsel en betere wetten, aanmerkelijk verbeterd; nogtans blijft er nog veel voor de ver-
{==531==} {>>pagina-aanduiding<<}
betering en vergrooting der inrigtingen, alwaar bovendien voor iederen lijder moet betaald worden, te wenschen overig. In het jaar 1826 bevonden zich in de openbare en privative verblijven voor krankzinnigen van Schotland 640 zieken, hoewel dit getal geenszins in evenredigheid staat tot de zich aldaar bevindende lijders in het algemeen. In het jaar 1815 bragt colquhoun een bill voor het Parlement, die ten gevolge had, dat al de verblijven voor krankzinnigen in ieder Graafschap onder de Jurisdictie en het opzigt van de Sheriffs derzelven moeten staan, hetgeen veel tot verbetering bijdroeg. Jammer is het, dat de bill van Lord binning, die in elk district een huis van dien aard wilde opgerigt hebben, verworpen is geworden. Van het bovengemelde getal der krankzinnigen worden in privative huizen 146, in de openbare verblijven 50, in Bedlam, in het Graafschap Edinburg, 60, en in de overige openbare inrigtingen 387 verpleegd; maar het geheele getal van krankzinnigen in Schotland bedraagt tegenwoordig omtrent 3700. Overigens bestaat er in het geheele Koningrijk geen enkel verblijf voor krankzinnigen als een openbaar of nationaal verblijf, en zelfs datgene, hetwelk zich te Edinburg bevindt, wordt door vrijwillige bijdragen staande gehouden, en ieder lijder betaalt daarin 's wekelijks een guinje. De voortreffelijke inrigting te Glasgow bestaat mede door zoodanigen onderstand, maar neemt ook behoeftige lijders op. Te Dundee en Montrose bestaan ook verblijven voor krankzinnigen, en te Aberdeen bestaat er een, dat zeer
goed ingerigt is en 100 zieken kan opnemen. De kleine inrigting te Dumfries bepaalt zich slechts tot 12.

In Ierland worden de krankzinnigen doorgaans naar juiste grondbeginselen behandeld. Wanneer men den tegenwoordigen staat dier ongelukkigen in vergelijking brengt met de gesteldheid derzelven in vorige dagen, dan ontwaart men met verwondering, wat de ijver en volharding van éénen, het goede en voortreffelijke bevorderenden, man voor het welzijn dier ongelukkige schepselen in een' korten tijd in staat was voort te brengen. Ten gevolge van hetgene halliday zelf onderzocht heeft, en door murray in 1808 over hetzelfde onderwerp is medegedeeld geworden, bestond er in het geheele Koningrijk, behalve het door den Deken swift gestichte Hospitaal, slechts één verblijf voor krankzinnigen te

{==532==} {>>pagina-aanduiding<<}
Dublin, en dat wel in den akeligsten toestand, alwaar de lijders in werkhuizen en kerkers opgesloten werden. Uit het verslag van den Inspecteur-generaal der Gevangenissen en Dolhuizen, in 1828 uitgegeven, blijkt nogtans, dat er in Ierland, behalve het Richmond Lunatic asylum en de afdeeling voor krankzinnigen in het Industriehuis, welke beide voortreffelijk ingerigt zijn, nog vier privative inrigtingen in de nabijheid van Dublin bestaan. Te Cork is eene dergelijke, die 300 zieken kan opnemen; te Limerick een verblijf voor 150; te Arnagh en te Londonderry voor 106 zieken; een te Belfast, en daarenboven nog 5 à 6 kleinere in de overige gedeelten van het Koningrijk. Deze buitengewoon spoedige en steeds toenemende verbetering in Ierland is men aan de onvermoeide pogingen van den Heer spring-rice te Limerick verschuldigd, die daardoor de grootste weldaad aan een zoo aanmerkelijk getal van de ongelukkigste menschen van zijn vaderland bewezen heeft.

Het Vasteland van Europa.

In Frankrijk en de Nederlanden, gelijk in de meeste Staten op het vasteland van Europa, staan de verblijven voor krankzinnigen onder het toevoorzigt van het Ministerie voor binnenlandsche zaken en het burgerlijk bestuur. Iedere stad, of ten minste hoofdstad, heeft hare afzonderlijke inrigting, welke zich onder het onmiddellijk toevoorzigt van hare regering bevindt, en welker onkosten door den Staat gedekt worden. Aan het hoofd van iedere derzelven staat een uitstekend Geneesheer, die ook door het land bezoldigd wordt. In Frankrijk worden de krankzinnigen, even als alle andere zieken in de gezamenlijke Hospitalen, door de broeders en zusters van de godsdienstige orde la Charité verpleegd. Er worden naauwkeurige registers gehouden van het getal, den naam, het beroep en den ouderdom der lijders, als ook van de bijzondere natuur der krankzinnigheid, en den loop hunner genezing. De Salpetrière, Bicêtre en Charenton bij Parijs zijn algemeen bekend. In Frankrijk zoowel als in de Nederlanden en het zuidelijk gedeelte van Europa worden de krankzinnigen als zieke en zwakke menschen behandeld; in verscheidene noordelijke Staten van Europa en in Grootbrittanje heeft men dezelve tot nu steeds onder de klasse van misda-
{==533==} {>>pagina-aanduiding<<}
digers gebragt. Eerst sedert korten tijd is in het Koningrijk Hanover de gewoonte afgeschaft, om de krankzinnigen in de algemeene gevangenis te Celle op te sluiten. Er is thans te Hildesheim een verblijf bepaaldelijk voor krankzinnigen gesticht geworden. Nergens evenwel worden deze ongelukkigen met meer liefde en oplettendheid behandeld, dan op eenige plaatsen in het Koningrijk der Nederlanden.
Te Gent bestaat een Hospitaal voor de mannelijke en drie voor de vrouwelijke zieken van dien aard, te zamen voor 308 zieken ingerigt, echter steeds nog voor vele verbeteringen vatbaar. Te Antwerpen, daarentegen, bestaat eene der voorbeeldigste openbare inrigtingen voor krankzinnigen. Met deze staat de vermaarde en merkwaardige, ja, in haren aard, éénige kolonie voor krankzinnigen, te Gheel, omstreeks Antwerpen, in verband, alwaar onder 6000 inwoners van dat plaatsje 4-500 krankzinnigen te hunner genezing verdeeld worden. In de noordelijke provinciën van het Koningrijk is evenwel nog weinig voor deze ongelukkigen gedaan. Bijna in iedere stad vindt men bewaringsplaatsen voor zulke ongelukkigen, alwaar dezelve meerendeels echter geene geregelde geneeskundige behandeling ondergaan. In de nabijheid van Leiden en Delft vindt men eene privative inrigting, waarin voor de lijders jaarlijks eene zekere som moet betaald worden.
In Beijeren en Saksen worden de krankzinnigen met groote oplettendheid en zorgvuldigheid behandeld. Al de verblijven der krankzinnigen aldaar, weinige uitgezonderd, zijn voortreffelijk ingerigt, en de zieken genieten daarin al de voordeelen van de meest beproefde en als nuttig bevondene stelsels van geneeskundige en zedelijke behandeling. De afdeeling voor krankzinnigen in het Julius-hospitaal is voortreffelijk ingerigt. Van Hessen en Hanover valt te dien opzigte niet veel loffelijks te vermelden. Onder al de Staten van Europa kenmerkt zich Pruissen door de voortreffelijkheid van zijne publieke inrigtingen voor zieken op eene uitstekende wijze, en het is voornamelijk daar, alwaar deze verblijven, onder den invloed van de doelmatigste wetten voor de verpleging en genezing, den meesten lof verdienen. Behalve de Charité en de privative inrigting van Horn, kan men met niet minder lof gewag maken van deze verblijven te Halle en Sorau; te Leibus en Brieg, in Silezië; de abdij Siegburg, bij Bonn; te Marsberg, in Westfalen; te Sonnestein en Wald-
{==534==} {>>pagina-aanduiding<<}
heim; als ook het George-huis te Leipzig, in het Koningrijk Saksen; te Eltocele, in het Nassausche; te Zwiefalten, in Wurtemberg, en het St. George-hospitaal te Baireuth.
In Zweden heeft men in lateren tijd vele pogingen bewerkstelligd, om de Hospitalen aldaar voor de verzorging van krankzinnigen in te rigten; maar men is te dien opzigte nog niet veel vooruitgegaan, wat derzelver geneeskundige behandeling aangaat.
In Denemarken is men daarin reeds meer gevorderd, en inzonderheid valt van het Ziekenhuis te Koppenhagen met buitengewonen lof te gewagen; hoewel in de overige gedeelten van het Koningrijk vooral nog het grootste gebrek aan inrigtingen van dien aard heerscht.
Van Spanje en Portugal valt niet veel te zeggen. Krankzinnige lijders komen in deze rijken veelvuldig voor; maar zij hebben tot nu toe geenszins de oplettendheid der regering gaande gemaakt. Te Madrid en Lissabon worden de krankzinnigen door de monniken en nonnen met zachtheid en liefde behandeld, echter zonder op de minste geneeswijze te letten. Zeer merkwaardig is het intusschen, dat in alle Roomsche landen, en inzonderheid van de zijde der godsdienstige orden, buitengewoon veel voor de verzorging dier hulpelooze wezens in het werk gesteld wordt; daarentegen in geneeskundig opzigt worden dezelve door de pogingen van Protestantsche landen verre achterlijk gelaten.
In Italië en Zwitserland blijft ook nog veel ter verbetering over. Nogtans verdienen de inrigtingen di St. Lazaro te Bologna, de voortreffelijk ingerigte privative huizen te Milaan en te Aversa bij Napels, te Avenches bij Lausanne lof.
In de landen, alwaar mohammed's godsdienst de heerschende is, worden door den Koran alle bepalingen gegeven voor de zachte behandeling der krankzinnigen; maar noch daar, noch onder de Hindoos heeft men tot nu toe daarop gelet.
In de Britsche koloniën van Indië bestaan thans inrigtingen, welker vestiging door eene wet van 1818 bekrachtigd werd. Men schijnt aldaar in een' korten tijd grootere vorderingen gemaakt te hebben, dan in Engeland. Onder de Bengaalsche regering bestaan tegenwoordig zes verblijven voor de krankzinnigen, namelijk: 1) te Calcutta, hetwelk van Januarij 1820 tot 1821 110 zieken opnam, waarvan 73 ge-
{==535==} {>>pagina-aanduiding<<}
nezen werden en 21 stierven, en hetwelk thans 170 zieken bevat; 2) te Dacca, waar in hetzelfde tijdsbestek 32 zieken opgenomen werden, waarvan 11 genezen en 8 gestorven zijn, en zich thans 36 bevinden; 3) te Moorshedabad, met 55 zieken; 4) te Patna, alwaar in 1820 van 45 lijders slechts 2 gestorven zijn; 5) te Benares, met 75 zieken, en 6) te Barilly, met 48 zieken in een jaar, waarvan 29 overleden zijn; eene sterfte, die voor het grootste gedeelte aan den invloed van de luchtgesteldheid en den verwaarloosden staat der zieken vóór hunne aankomst in het Hospitaal kan worden toegeschreven. In het Presidentschap St. George bestaan reeds vier welingerigte Hospitalen voor krankzinnigen, te Madras, Chittoor, Trichinoply en Masulipatnam. In Bombay bestaat thans ook eene inrigting van dien aard te Colabah.




Giulio.

Eene Improvisatie van Napoleon.

(Getrokken uit de Memories van de bourrienne.)

‘Napoleon (zegt de Heer de bourrienne) vond een bijzonder genoegen in het verhalen van vertellingen, en had, gedurende het eerste jaar van zijne komst tot den Keizerlijken troon, de gewoonte, in de vertrekken der Keizerin die avonden door te brengen, welke hij aan gewigtiger bezigheden onttrekken kon. Dan wierp hij zich op eene sofa neder, en bleef in die houding gaarne in een somber stilzwijgen verzonken, dat niemand durfde afbreken. Soms echter gaf hij den vrijen loop aan zijne vurige verbeelding en aan zijnen smaak voor het wonderbare, of liever, om juist te spreken, aan die behoefte om verbazing en bewondering te wekken, die misschien eene zijner heerschende neigingen was. Hij deed dan meestal verhalen, van vreeselijken aard, die in overeenstemming waren met den natuurlijken gang zijner denkbeelden. De Hofdames woonden die vertellingen des Keizers bij, en eene harer zond mij te Hamburg de volgende, die zij nagenoeg zóó opschreef, als zij die uit den mond van napoleon zelven hoorde. Nooit,’ schreef mij deze Dame, ‘kwam mij de Keizer meer als een buitengewoon wezen voor. Door zijn on-
{==536==} {>>pagina-aanduiding<<}
derwerp medegesleept, doorliep hij dan dikwerf de zaal met rassche schreden; de toon zijner stem verschilde, naar de personen, die hij sprekend invoerde; hij scheen zich te vermenigvuldigen om alle rollen te spelen, en niemand behoefde schrik te veinzen; want hij boezemde dien werkelijk in, en zag dien gaarne op het gelaat van allen, die hem omringden, uitgedrukt.’
Ziehier deze geschiedenis, waaraan ik niets zal veranderen.

Eensklaps verscheen te Rome een wondervol wezen, dat zich het vermogen toeschreef, de geheimen der toekomst te kunnen ontsluijeren, en zich zoodanig in donkerheid verborg, dat zelfs de kunne van hetzelve een voorwerp van twist en twijfeling werd. Sommigen beschreven, bij het vertellen der vreemde voorzeggingen, welke zij uit deszelfs mond gehoord hadden, dit zonderlinge wezen als eene vrouw, - anderen wettigden hunnen schrik, door het als een afgrijfelijk monster te doen voorkomen.
Dit Orakel had zich, in eene der voorsteden van Rome, in een verlaten paleis gevestigd, 't geen het bijgeloof en deszelfs begoochelingen genoegzaam tegen de nieuwsgierigheid van het volk beschermden. Niemand kon den juisten tijd en wijze opgeven, wanneer en waarop dit zonderling wezen was verschenen. In één woord, een ondoordringbaar geheim omhulde deszelfs geheele bestaan. Men sprak te Rome niet dan van de Sibille; dit was de naam, dien men het algemeen gaf. Ieder brandde van verlangen haar te raadplegen; maar slechts weinigen bezaten moeds genoeg, om over den drempel harer woning te treden. Bij het naderen tot dit verschrikkelijk verblijf werden de meeste nieuwsgierigen door eene rilling aangegrepen, die zij alleen aan een noodlottig voorgevoel konden toeschrijven, en zij namen de vlugt, alsof eene onzigtbare hand hen met kracht had teruggestooten.
Camillo echter, een jong Romein, van adellijken bloede, besloot het hol der Sibille te bezoeken, en verzocht giulio, zijn' vertrouwden vriend, hem op dien togt te vergezellen. Deze, beschroomd en weifelend van karakter, weigerde zulks. Geene vrees voor onbekend gevaar deed hem aarzelen; maar giulio beefde bij de gedachte, dat hij den weldadigen sluijer, die hem zijne toekomst verborg, zoude zien opheffen. Hij gaf nogtans eindelijk toe aan de herhaalde bede van camillo. Op den bepaalden dag vertrokken zij

{==537==} {>>pagina-aanduiding<<}
te zamen. Zij naderen het noodlottig paleis. De deur opent zich als van zelve. De twee vrienden treden, zonder zich op te houden, binnen. Lang dwalen zij in weidsche, eenzame vertrekken, zonder iemand te ontmoeten, rond, en bevinden zich eindelijk in een' gang, door eene zwarte gordijn gesloten, met dit opschrift: Zoo gij het lot, dat u in de toekomst verbeidt, wilt kennen, schuif deze gordijn weg, maar bereid u eerst door het gebed!
Giulio voelt eene hevige ontsteltenis, en valt onwillekeurig op zijne knieën. Was hij reeds onder den invloed der verborgene magt? Na eenige oogenblikken toevens schuiven de twee jongelingen de gordijn open, trekken hunne degens, en dringen in het heiligdom. Eene vrouw treedt hun te gemoet. Zij was jong, misschien schoon; maar alle nader onderzoek werd door haren aanblik tegelijk uitgelokt en teruggestooten. Het koude, onbewegelijke des doods, op de vreemdste wijze vereenigd met het vurige van het leven, lag op haar gelaat verspreid. Maar waar zijn woorden te vinden, om die bovennatuurlijke wezens te schetsen of te schilderen, die zonder twijfel een rijk bewonen, waarin de menschelijke taal onbekend is? Giulio huivert en wendt de oogen af; camillo slaat de zijne neêr, en de Sibille vraagt hun de reden hunner komst. Camillo neemt het woord; maar zij hoort hem niet. Giulio alleen boeit hare aandacht. Zij is ontsteld; zij beeft; zij strekt eene hand naar hem uit, als om hem te grijpen, en treedt eensklaps eenige schreden terug. Camillo vraagt haar nogmaals, hem zijn lot te ontsluijeren. Zij stemt er in toe, en giulio treedt bescheiden ter zijde. Na een kort onderhoud met de Sibille, keert camillo tot zijnen vriend terug, die in diepe mijmering verzonken is. ‘Kom, giulio!’ zegt camillo glimlagchende, ‘kom, vat moed; ik heb niets verschrikkelijks vernomen; de Sibille heeft mij gezegd, dat ik uwe zuster giuliana zal huwen;’ (dit huwelijk was inderdaad reeds besloten) ‘zij heeft er alleen bijgevoegd, dat een klein toeval onze vereeniging eenigzins zal vertragen.’
Giulio verschuift op zijne beurt de noodlottige gordijn, en camillo blijft in de galerij. Weldra hoort hij een' vreeselijken gil. Hij herkent de stem zijns vriends in dien kreet, en vliegt hem ter hulpe. Giulio lag voor de Sibille geknield, die haren staf boven zijn hoofd zwaalde,

{==538==} {>>pagina-aanduiding<<}
terwijl zij deze verschrikkelijke woorden uitsprak: ‘Onbegrensde liefde! heiligschennis! moord!’
Camillo ijst en nadert giulio, die, bleek en onbewegelijk, niet in staat is zich staande te houden. Vergeefs ondervraagt hij hem; zijn vriend antwoordt niet, maar herhaalt, als een waanzinnige, de noodlottige woorden: ‘Heiligschennis! Moord!’
Het gelukte camillo eindelijk, zijnen vriend naar zijne woning terug te brengen, en, zoodra hij daar een voorwendsel kon vinden om hem te verlaten, keerde hij weêr naar het hol der Sibille; hij had besloten haar te spreken en haar tot eene opheldering te dwingen; maar het paleis was verlaten, - gordijn, opschrift, alles was verdwenen, - van de toovenares, die men nimmer wederzag, bleef geen spoor meer over.
Eenige weken verliepen; de dag van camillo's huwelijk werd bepaald, en giulio scheen tot zijne vroegere bedaardheid terug te keeren. Camillo vermeed alle ondervraging van zijnen vriend, hopende dat alzoo dit verschrikkelijk tooneel zich meer en meer uit zijn geheugen zoude wisschen. Den dag vóór zijn huwelijk viel de Marquis van cosmo, de vader van giulio, van zijn paard, en, ofschoon hij geene ernstige wonde ontving, deed dit toeval toch de viering der bruiloft uitstellen. Giulio, giuliana en camillo omringden het bed van den Marquis, en betreurden de vertraging hunner wenschen. Camillo, door eene plotselinge herinnering getroffen, zeide met luider stemme: ‘De voorzegging der Sibille is vervuld.’ Ieder merkte op, dat deze uitroep giulio in de hevigste gemoedsbeweging bragt. Van dit oogenblik af sloot hij zich in zijn vertrek op en vermeed alle gezelschap. Hij ontving niemand dan een' eerwaardigen monnik, die hem had opgevoed, en hield met dezen menig lang en geheim onderhoud. Camillo poogde niet meer tot zijnen vriend door te dringen; hij voelde, dat giulio hem vooral wilde ontvlieden.
De zoo vurig gewenschte dag brak eindelijk aan; camillo en giuliana werden vereend. Maar giulio verscheen niet, - hij had het ouderlijk huis verlaten, en alle moeite, die men aanwendde, om hem op te sporen, bleef zonder vrucht. Zijn vader was wanhopig. Na verloop van eene maand ontving hij den volgenden brief:
‘Mijn Vader! - Doe geene nuttelooze nasporingen: mijn

{==539==} {>>pagina-aanduiding<<}
besluit is onwrikbaar; niets kan het doen wankelen. Beschik over uw vermogen; giulio is voor de wereld gestorven. Het heeft veel aan mijn hart gekost, u te verlaten; maar ik moet een verschrikkelijk lot trachten te ontvlieden. - Vaarwel! Vergeet den ongelukkigen giulio.’
De brief was zonder dagteekening, de brenger aan de bedienden onbekend, en dadelijk na de overgaaf verdwenen. De Marquis ondervroeg den monnik, die alleen nog eenige hoop op het wedervinden van den vlugtenden zoon kon geven; maar beden en bedreigingen waren beide vergeefs; de monnik liet zich noch verbidden noch verschrikken. Hem waren, dus antwoordde hij, giulio's ontwerpen niet onbekend. Hij had er zich lang tegen verzet; maar daardoor giulio's besluit zoo vast bevonden, dat hij eindelijk gemeend had in zijne gedachten te moeten deelen. Hij wist het oord, waar hij zich verborg; maar geene magt ter wereld zoude hem geheimen doen openbaren, hem onder het zegel der biecht vertrouwd.
Giulio was naar Napels gegaan, en had zich van daar naar Messina ingescheept, waar hij in een Dominicaner klooster, hem door zijnen biechtvader aanbevolen, wilde gaan.
Vader ambrosio, opperste van dit klooster, bezat, bij eene ware vroomheid, eenen te verlichten geest, om van de ontstelde verbeelding eens jongelings voordeel te willen trekken, en vergeefs was de bede van giulio, hem toch van het proefjaar te ontslaan; hij was verpligt, zich aan deze proef te onderwerpen: maar zijn besluit bleef onwankelbaar; hij werd door een wonderlijk bijgeloof beheerscht, en meende niet dan in het monniksleven zijn lot te kunnen ontwijken. De herinnering aan de Sibille vervolgde hem, en de woorden, door haar tot hem gesproken, klonken hem onophoudelijk in het oor: ‘Onbegrensde Liefde! Heiligschennis! Moord!’ Het klooster scheen hem de eenige wijkplaats toe, waar hij de liefde en het misdrijf in ontvlugten kon. Ongelukkige! alsof muren, geloften of kloosterregelen den mensch zijn lot konden doen ontgaan! (*)
Het proefjaar liep ten einde; giulio legde de gelofte af, waande zich gelukkig, en voelde ten minste den angst,

{==540==} {>>pagina-aanduiding<<}
dien hij vroeger leed, niet meer. De gedachte aan het offer, dat hij gebragt had, verontrustte of bedroefde hem geen oogenblik. Maar aan den avond van den plegtigen dag zelf, op het oogenblik dat hij zich naar zijne cel begaf, kwam hem een der monniken van het klooster tegen, die zijne hand nam, ze hartelijk drukte, en tot hem zeide: ‘Broeder, 't is voor altijd!’ De woorden voor altijd troffen giulio. Hoe wondervol is het vermogen van een woord op een' zwakken geest! Deze schenen voor het eerst aan giulio de gansche uitgestrektheid zijner opoffering te doen zien: hij beschouwde zich thans als reeds gestorven, als een wezen, voor hetwelk de tijd niet meer bestaat; hij verviel in eene sombere droefgeestigheid, en scheen met moeite den last van het leven te dragen.
Vader ambrosio zag met medelijden den toestand des jongelings. Het was hem genoeg, giulio ongelukkig te zien, om hartelijk deel in zijn lot te nemen, en bezigheid scheen hem het geschiktste middel, om zijne zwaarmoedigheid te verligten. Giulio was zeer welsprekend; ambrosio benoemde hem tot prediker van het klooster. Zijn roem breidde zich weldra uit, en van alle zijden stroomde de menigte toe, om hem te hooren. Hij was jong en schoon, en ongetwijfeld gaf de geheimzinnigheid van zijn lot eene bekoorlijkheid te meer aan zijne woorden.
De tijd naderde, waarop men in het klooster een groot feest zoude vieren, hetwelk de Koning van Napels met geheel zijn Hof moest bijwonen. Giulio werd gekozen, om eene lofrede op st. thomas, den patroon van het klooster, uit te spreken, en groote toebereidselen werden te dezer gelegenheid gemaakt.
De dag brak aan, - eene ontelbare menigte vervulde de kerk, - giulio drong, om den predikstoel te bereiken, er met moeite doorheen, toen onder zijne pogingen eensklaps de kap hem van het hoofd viel en zijn gelaat geheel ontblootte. Op dit oogenblik hoorde hij eene stem uitroepen: ‘Hemel! wat is hij schoon!’ Verwonderd, ontroerd keerde hij zich onwillekeurig om, en zag eene vrouw, die, schoon blozende, een' doordringenden blik op hem gevestigd hield. Dit oogenblik was genoeg, om het bestaan van twee wezens te doen verkeeren. Giulio sprak zijne leerrede uit, en, zoodra hij zich in vrijheid bevond, sloot hij zich in zijne cel op; maar hij kon zich niet meer aan zijne gewone be

{==541==} {>>pagina-aanduiding<<}
spiegelingen en overwegingen overgeven. Vervolgd door het beeld dier onbekende vrouw, ter prooije aan hem geheel vreemde aandoeningen, kan hij, ontrust en geschokt, zijne kalmte niet wedervinden, en toch schijnt het hem, dat zijn leven eerst begonnen is op het oogenblik, dat hij die stem hoorde, wier toon zijn hart heeft doordrongen. Hij durft geen blik in de toekomst wagen. Helaas! wat zou het hem baten? Zijn lot is onherroepelijk beslist. Elken morgen viert hij de Mis, en elken morgen ontdekt hij op dezelfde plaats eene gesluijerde vrouw; hij herkent haar, en durft zelfs den wensch niet koesteren haar gelaat te zien, want dan zoude hij haar moeten vermijden; maar hij veroorlooft zich een' nieuwsgierigen blik; hij werpt dien op den sluijer; hij volgt alle bewegingen van haar, die hem draagt; hij voelt, als 't ware, haar hart kloppen, en het zijne beantwoordt het! Te zwak om zich aan het gevaar te ontrukken, durft hij geen zelfonderzoek wagen, beeft hij voor de waarheid terug. Leven is hem het genot van eenige vlugtige oogenblikken; gedurende deze bestaat hij; het overige zijner dagen is het hem, als bestond hij niet. Hij wil haar ontvlugten. ‘Zoo zij morgen in de kerk terugkomt,’ zegt hij tot zichzelven, ‘keer ik er niet weder.’ Met dit besluit gewapend, waant hij zich in zekerheid, en het schijnt hem geruster om hem heen.
Den volgenden morgen begeeft hij zich, een weinig vroeger dan gewoonlijk, naar de kerk. Zij was er niet. Toen de menigte heengegaan en hij alleen overgebleven was, nadert hij de zitplaats der onbekende, en, haar gebedenboek ontdekkende, neemt hij het, opent het, en leest op de eerste bladzijde den naam theresa. Nu kan hij haar dan bij haren naam noemen, nu duizend malen dien geliefden naam herhalen. ‘Theresa! theresa!’ zegt hij met eene zachte stem, als vreesde hij gehoord te worden, schoon hij geheel alleen is. Daar zij niet terug is gekomen, wederhoudt niets hem verder, het heiligdom te bezoeken. Dagen, weken gaan voorbij, en theresa is immer afwezig.
Theresa, de echtgenoote van eenen grijsaard, dien zij als een vader beminde, was gelukkig door de vervulling harer pligten, en vermoedde geene andere zaligheid dan die, welke zij bezat. Zij zag giulio, en de rust van haar hart was verloren. Theresa's ziel was zoo vurig, dat haar eerste waarachtig gevoel over het lot van haar leven beslis-
{==542==} {>>pagina-aanduiding<<}
sen moest. Zij beminde giulio. Tot op dit oogenblik was haar echtgenoot de vertrouwde van alle hare gedachten geweest; maar van giulio sprak zij hem nimmer. Dit zwijgen viel haar zwaar, en maakte haar in hare eigene oogen schuldig. Zij gevoelde, dat er een gevaar moest vermeden worden, en zij had den moed, zich van het gaan naar de Mis te onthouden. Om de kalmte in haar ontrust hart te doen wederkeeren, wilde zij tot de biecht hare toevlugt nemen, en besloot tot dat einde weder naar de kerk der Dominicanen te gaan. Zij kiest het uur, waarop zij weet, dat bezigheden giulio terughouden; zij nadert den biechtstoel, en daar, op hare knieën, vermeldt zij alwat zij ondervond, sinds den dag, waarop in het klooster het feest gevierd werd; het genoegen, dat zij gesmaakt had, in giulio alle dagen te zien; de wroegingen, die dat genot opvolgden, en den moed, dien zij bezat, om hem te mijden; - maar zij voegt er bij, dat zij vreest weldra daartoe geen kracht meer te zullen hebben. ‘Wat moet ik doen?’ riep zij uit; ‘heb medelijden, o mijn vader! met eene arme zondaresse!’ Mild vloeiden hare tranen; hare aandoening was onbeschrijfelijk.
Naauwelijks hield zij op, of eene dreigende stem sprak tot haar: ‘Wee u, ongelukkige! eene heiligschennis!’ Giulio (want hij was het, wien het toeval deze bekentenis had doen ontvangen) springt met die woorden uit den biechtstoel. Theresa, nog altijd geknield, houdt giulio staande, grijpt zijn kleed, en smeekt hem, zijne vervloeking in te trekken; zij smeekt het hem bij hare zaligheid; zij smeekt het hem bij hare liefde! Giulio weert haar af, maar zeer zacht, maar naauw merkbaar: ‘Theresa! theresa!’ roept hij eindelijk uit, ‘verlaat deze plaats; weldra ben ik niet meer in staat, mijn voornemen uit te voeren.’ Bij deze woorden werpt theresa zich aan zijne borst, en omstrengelt hem met hare liefde. ‘Zeg mij,’ antwoordt zij, ‘o! zeg mij, dat ik bemind worde, vóór ik mij van u scheide.’
Giulio, verschrikt, buiten zichzelven, vreezende overvallen te worden, beantwoordt hare liefkozingen een oogenblik en drukt haar vurig aan zijn hart; maar eensklaps, door de herinnering aan de voorspelling getroffen, zweert hij, haar voor altijd te zullen ontvlugten, en zonder eenige verklaring vordert hij van haar denzelfden eed. Theresa, geheel hartstogt, begrijpt naauwelijks zijne woorden, maar voldoet

{==543==} {>>pagina-aanduiding<<}
aan zijnen eisch. Wat gaan haar toch zijne woorden aan; het is haar genoeg, dat hij haar bemint; zij is verzekerd, dat zij hem zal wederzien!
Giulio, alleen, aan zijne overdenkingen overgelaten, beeft op de gedachte aan zijne onvoorzigtigheid; maar reeds is het te laat, om het gevaar te ontvlugten; hij heeft zijn lot niet kunnen ontgaan. Reeds is hij aan onbegrensde liefde ter prooije; reeds is de heiligschennis gepleegd: want heeft hij niet in dezelfde kerk, waarin hij de gelofte van heiligheid aflegde, zijnen hartstogt beleden? Echter herinnert hij zich, dat hij ook gezworen heeft, theresa voor altoos te zullen ontvlieden. O, wonderlijke gesteldheid van het menschelijk hart, die straf in troost verkeert! Maar, naar welke zijde giulio in dezen moeijelijken strijd den blik wendt, zijn uitzigt is overal ellende.
Theresa is minder ontsteld: zij is getrouw. Giulio bemint haar; hij heeft het verklaard; nu tart zij de slagen van het lot. Met hoeveel genoegen herinnert zij zich de vervlogene oogenblikken! Zulk een uur is rijker aan herinneringen, dan een geheel leven zonder liefde. Zij vergeet zelfs, dat zij aan giulio beloofd heeft hem te zullen vermijden; zij keert naar de kerk terug, en ziet er giulio, die ook aan zijnen eed niet meer schijnt te denken. Één hartstogt vervult geheel zijn leven, en wanneer hij theresa aanziet, bestaat er om hem geene wereld meer.
Echter onthielden zij zich van alle gesprek. Giulio werd in de afwezigheid van theresa door bittere wroeging gepijnigd; maar een enkele harer blikken ketende hem weder aan hare noodlottige bekoorlijkheden, en hij besloot eindelijk haar te spreken, om haar een jongst vaarwel te zeggen.

(Het vervolg en slot hierna.)





{==544==} {>>pagina-aanduiding<<}

Aan den Redacteur der Vaderlandsche Letteroefeningen.

Mijn Heer!

Dezer dagen het Leven van onzen de ruiter, door brandt beschreven, herlezende, vind ik in het 2de deel der 8vo uitgave, bl. 112, dat de Staten der Vereenigde Nederlanden, wetende de trouweloosheid der Turksche roovers, reeds in den jare 1664 aan Frankrijk, Spanje en Engeland voorstelden, om ze gezamenderhand overal te vervolgen, hunne baaijen en havens te bezetten, en hen voorts, ware het mogelijk, uit de zee te helpen. Frankrijk prees hunnen toeleg, en gaf verlof, dat de Nederlanders een magazijn met voorraad van leeftogt en oorlogsbehoeften te Marseille of te Toulon zouden oprigten. De Koning van Spanje liet zijne havens aanbieden, opdat onze vloot daar eene wijk mogt hebben. De Koning van Engeland besloot wel, om schepen naar de Middellandsche Zee te zenden; maar men meent, dat het met een geheel ander oogmerk geschiedde. Geen der drie Vorsten wilde zich tot een werkzaam, eerlijk en geregeld verbond inlaten. Aldus ging dit schoone plan te niet, en onze vloot had kort daarna meer te doen, dan enkel de Middellandsche Zee te zuiveren. Aan deze omstandigheden is het misschien te wijten, dat de Roofstaten nog zoo lang hebben bestaan. Het bovenstaande scheen mij echter gewigtig genoeg, om mij verpligt te rekenen, nog één couplet, ter eere van ons Vaderland, in mijn stukje, bij de vermeestering van Algiers, in uw vorig No. geplaatst, in te vlechten, en alzoo te verzoeken, hetzelve aldus te lezen. Na de woorden:

Hem niet ontzet van rijk en kroon? 
 
Dat woudt gij, Neêrland! gij bestaan, 
Toen nog de Ruiter d' oceaan 
Bevoer, ten schrik der zeetirannen: 
Gij zaagt naar noodig steunsel rond; 
Drie Vorsten riept gij ten verbond; 
Maar geen, die eerlijk zaam wou spannen, 
Schoon ook uw doelwit lofspraak vond. 
 
Capellen! Exmouth! ook uw roem, enz. 


{==545==} {>>pagina-aanduiding<<}

Het spreekt overigens van zelve, dat mijn opstel, reeds den 17 Julij ter plaatsing verzonden, moet beoordeeld worden naar den tijd, waarin het werd vervaardigd. De ontzettende gebeurtenissen, die naderhand hebben plaats gegrepen, welk mensch heeft deze kunnen voorzien? (*) Karel de X is gevallen! gestort van het toppunt zijner magt, en minder dan ambteloos burger geworden! Men bespotte hem niet! (†) De tijd moet ook nog veel ophelderen, wat thans duister is. - Met aan deze regelen zoo spoedig mogelijk een plaatsje te verleenen, zal UEd. verpligten

Mijn Heer!
UEd. dw. Dienaar, g. timme.
Amsterdam, 14 Augustus 1830.

De Fransche acteur Frogère en keizer Paul van Rusland.

De voortgang der beschaving heeft het gebruik der Hofnarren van de Hoven onzer Vorsten verbannen; maar, hoewel nergens meer die titel als erkende hoedanigheid bestaat, is er echter nog meer dan één Hof, waar de pligten van dien post vrijwillig vervuld worden door liefhebbers, die zich edelmoedig aan de zware rol van hoofschen wrijfpaal of voetveeg toewijden. Uit het oogpunt van waardigheid beschouwd, hebben de gekken van den ouden tijd veel vooruit boven die van onze dagen: want niet zelden gaven genen scherpe zetten aan de wijzen, dat is aan de Vorsten, die hen tergden; terwijl er thans geen terugslag meer plaats grijpt, naardien de Heer steeds geeft en de knecht steeds ontvangt, zonder ooit van zich te mogen vuren. De vertrouweling (familier) van eenig gekroond hoofd kan zich vergelijken bij het schoothondje in het hok van den leeuw, of wel bij dien in het hol van ali-Pacha: immers die woeste meester wilde met denzelven alle mogelijke vrijheden nemen, zonder

{==546==} {>>pagina-aanduiding<<}
hem, op zijne beurt, ooit iets toe te staan; en zoo hij, bij geval, den afstand scheen te zullen vergeten tusschen zich en zijn' Heer, wist de dwingeland hem zulks wel te herinneren, en hem, in spijt der gunst, welke hij genoot, te doen begrijpen, dat hij met dat al slechts een leeuw was en bleef. Maar ik voel, dat mijne gelijkenis aan wederzijden kwalijk gaat, naardien onze Europesche Vorsten geene ali-Pacha's zijn, en onze Hovelingen weinig op leeuwen gelijken. Overigens was de held van het navolgend voorval geen eigenlijk gezegde Hofnar, maar stond op zeer gemeenzamen voet met den Keïzer, zijnen Heer.
Frogère, komiek Acteur, die weinig opgang maakte, te Parijs, begaf zich naar Rusland, waar hij de gunsteling werd van Keizer paul, die hem zijn volle vertrouwen schonk. Op zekeren avond greep een der genoodigden aan 's Keizers tafel eene zich voordoende gelegenheid waar, om zijnen doorluchtigen gastheer te prijzen ten koste van peter den grooten. ‘Ziedaar,’ zeide paul, zich tot frogère wendende, ‘wat men noemen mag pieter bestelen om paulus te betalen! niet waar, frogère?’ - ‘Ja, Sire!’ antwoordde de Acteur; ‘en, naar den gang te oordeelen, dien uwe vermaardheid neemt, zal men u nimmer iets dergelijks doen; want niemand zal in verzoeking komen, om paul te bestelen.’ De zet was aardig en stekelig; maar de Keizer had meermalen even levendige kwinkslagen wèl opgenomen. Altijd, echter, achtten de Hovelingen, alvorens er om te lagchen, het geraden, het gelaat des Meesters te raadplegen. Het stond ditmaal norsch en onvergenoegd, en elk volgde het afkeurend stilzwijgen van zijne Majesteit. Het woord leed dus schipbreuk, en frogère, niet gewoon aan dusdanige mislukking, stond deswege niet minder verwonderd, dan iemand. Eenige oogenblikken daarna stond de Keizer op, en de gasten scheidden. Frogère keerde huiswaarts met een beklemd gemoed: de val van een bon mot is, voor een' grappenmaker van beroep, eene zaak van gewigt; 't is eene mislukte speculatie. Maar, waaraan deze nederlaag toe te schrijven? De zet was goed, dit leed geen twijfel; en paul bovendien was niet zoo moeijelijk te voldoen, en had wel andere van minder gehalte toegejuicht. Daar stak iets achter, dat hij niet konde ontsluijeren. Hoe
hij zich het hoofd brak, zijne scherpzinnigheid schoot hier te kort. Ziende, dat tijd en moeite verloren waren,

{==547==} {>>pagina-aanduiding<<}
koos hij in 't einde de verstandige partij om naar bed te gaan, en viel weldra, zeer wijsgeerig, in een' diepen slaap.
Het was in 't hart van den winter Bij het krieken van den morgen werd frogère gewekt door een' harden slag op zijne kamerdeur. Hij stond op, deed open, en zag, tot zijne groote verwondering, een' Officier binnentreden, verzeld van vier welgewapende soldaten. Frogère, die zulk een bezoek geenszins verwachtte, meende, dat de Officier ('t was een zijner bekenden, die bij het souper van gisteren was tegenwoordig geweest) zijne kamer voor die van een' ander' had aangezien. Helaas! hij werd maar al te spoedig overtuigd, dat er geene vergissing plaats had, en dat dit lastig en ontrustend bezoek wel degelijk hem betrof. De Officier vertoonde zijnen ongelukkigen vriend eene order, door den Keizer onderteekend, die hem naar Siberië verbande. Men verbeelde zich de uitwerking, welke dit verschrikkelijk nieuws op frogère deed! Zelfs mannen van meer moeds, dan hij, zou het de ziel verscheurd hebben. De zijne was van geen gehalte, om zulks te wederstaan; hij schreide, jammerde, viel op de knieën, en rukte zich het haar uit het hoofd. Het tooneel was inderdaad beklagelijk. Welk eene misdaad had hij toch begaan, die zulk eene straf verdiende? Was het niet mogelijk, den Keizer te spreken, zich aan zijne voeten te werpen, om genade te smeeken? Hij vroeg een' dag, een uur uitstel. Vruchtelooze bede! De order was streng, en zoo ooit een Vorst met onbepaalde magt gedoogde, dat men zijne bevelen in den wind sloeg, Keizer paul zeker niet.
Het eenige, wat de ongelukkige frogère van den Officier kon verwerven, van wege de bijzondere bekendschap, tusschen hen bestaande, was een uitstel van eenige minuten, om een klein valies te pakken; dit verrigt zijnde, voerde men hem weg. Een rijtuig, door een sterk piket ruiters begeleid, wachtte voor de huisdeur; men wierp er hem, meer dood dan levend, in, en twee met pistolen en ontbloote sabels gewapende soldaten plaatsten zich ter wederzijden van hem. De Officier, na zich verzekerd te hebben, dat de portieren wèl gesloten waren, en dat zijn gevangen met niemand gemeenschap konde hebben, stelde zich aan het hoofd van het geleide, gaf het wachtwoord, en men ving, in vollen galop, de geduchte reis aan.
Hoe lang de eerste togt zou duren, bleef frogère

{==548==} {>>pagina-aanduiding<<}
onbekend; hij bevond zich in eene dikke duisternis, en zijne schrikwekkende geleiders waren doof voor alle zijne vragen. Zij hadden uitdrukkelijk bevel ontvangen, den mond niet te openen; en weinig Russische soldaten hebben trek, om knoetslagen te beloopen, ter zake van overtredene orders: maar hem scheen de togt eene eeuw lang te zijn. Eindelijk opende zich het portier: het was klaar dag; maar niet lang genoot hij het verkwikkend licht der zon; men bragt hem, geblindoekt, in eene ellendige hut. Toen men hem den doek afnam, bevond hij zich opgesloten in een klein vertrek, door eene lamp verlicht. Eenig grof voedsel stond voor hem op eene ruwe houten tafel. Men gaf hem een teeken om te eten. Weinige uren bevorens baadde hij zich nog in weelde; Vorsten deelden zijne vermaken, en de magtigste der Monarchen bejegende hem als een vriend. Thans was hij in ongenade, verbannen, opgesloten in een wachthuis, genoodzaakt te eten, wat hij gisteren geen' bedelaar zou hebben toegeworpen; rondom hem aangezigten, wier dreigende uitdrukking de hoop uit het diepst des harten verbant, en, tot overmaat van ellende, eene lange reis in vooruitzigt, en geene enkele minzame stem, om hem, aan het eind van zijnen ontzettenden togt, toe te roepen: ‘Wees welkom!’ - Siberië! Siberië! De arme banneling had geen ander beeld voor zijne oogen, geen ander woord op zijne lippen.
De uitersten raken elkander, zegt het spreekwoord: een niets is somtijds genoeg, om ons van wanhoop tot de hoogste vreugde te doen overgaan; frogère levert hiervan het bewijs. De Officier, die over het geleide bevel voerde, trad eensklaps in zijne kamer, gevolgd van een' Courier. Frogere, die dezen niet gezien had bij zijn vertrek, en dus niet wist, dat hij hen reeds zoo lang verzeld had, was als buiten zichzelven van blijdschap, en stond gereed, den vermeenden geluksbode om den hals te vallen; maar een ontkennend handgebaar en strenge blik stuitten zijne verrukking. Hij wilde spreken; een vinger, hem op den mond gedrukt, legde hem het stilzwijgen op. De Officier vaardigde den Courier af, en beval de wacht, buiten de deur te blijven staan. Zoodra hij met zijn' gevangen zich alleen bevond, sprak hij haastig en met eene zachte stem: ‘Frogère! wij moeten scheiden: de Officier, belast met uw geleide tot de naaste pleisterplaats, wacht reeds op u. Zeg mij - wat kan ik voor u doen? Ik waag veel - den Keizer onge-
{==549==} {>>pagina-aanduiding<<}
hoorzaam te zijn, blijft nooit ongestraft; - maar dat zij zoo! - om een' vriend van dienst te zijn, getroost ik mij de kans dier straffe. Zeg mij - wat kan ik voor u doen, bij mijne terugkomst te Petersburg?’
De arme frogère smolt in tranen, en, in stede vanantwoord op het welwillend aanbod zijns vriends, voer hij geweldig uit tegen de strengheid der straffe, hem opgelegd voor een misdrijf, hem tot dusverre onbewust. - ‘Onbewust!’ hernam zijn leidsman op den toon der hoogste verwondering: ‘Frogère! zijt gij zinneloos? Ja, gij zijt het: hoe kondet gij anders die bittere hekeling u veroorloofd hebben?’ Hij voegde er, fluisterend, nevens: ‘Zij heeft te dieper beleedigd, omdat er wel iets aan is.’ - ‘Goede Hemel! zoo is het dan om zulk eene ellendige beuzeling, dat ik.....’ - ‘Zwijg, frogère! verspil geene nuttelooze woorden. 't Is de laatste vriendenblik, die u zal bejegenen, tot aan het eind uwer lange reize: gij weet het, de Keizer is onverbiddelijk in zijnen wrok; er is geene genade te hopen. Wees geduldig in uw lijden, en zeg mij, wat ik voor u doen kan.’ - ‘Wees mijne voorspraak bij den Keizer!’ - ‘Dat is onmogelijk; verg overigens alles van mij, wat gij wilt, en ik zal hemel en aarde voor u bewegen.’ (Helaas! is het niet schier immer zoo, dat vrienden handelen in het ongeluk? Zij bieden ons aan, wat wij niet behoeven, en weigeren, wat alleen ons helpen kan.) - ‘Ik heb niets anders u te vragen,’ hernam de arme Komediant. - ‘Maar uw geld, uwe kostbaarheden, die gij niet hebt kunnen medenemen, kan ik dat niet in veiligheid stellen, het bezorgen bij een vertrouwd vriend, die het voor u kan bewaren tot uwe terugkomst?’ - ‘Mijne terugkomst? Ben ik dan niet voor eeuwig gebannen?’ - ‘Voor eeuwig? Gij dacht dus, dat uwe ballingschap levenslang was? o! Nu verwonder ik mij niet meer over uwe diepe neerslagtigheid. Neen, lieve vriend! schep moed; drie jaren zijn spoedig om, en dan...’ - ‘Drie jaren!’ viel de Acteur hem in de rede;
‘drie jaren ballingschap!’ Hij begon van nieuws zijn beklag; maar zijn versch geleide wachtte hem, en hij moest vertrekken. Men blinddoekte hem wederom, en noodzaakte hem, het rijtuig te bestijgen. Zijn vriend, zich verwijderende, drukte hem aangedaan de hand, en tevens in dezelve eene kleine som gelds: ‘Gij zult het noodig hebben,’ fluisterde hij hem toe, ‘aan het eind van uwen togt. Moed! Vaarwel! -
{==550==} {>>pagina-aanduiding<<}
Marsch!’ Men sloot het portier, en de paarden voerden in galop den ongelukkigen frogère verder weg.
Een Franschman, zegt men, is het vrolijkste van alle levende schepselen. Niemand inderdaad weet beter, dan hij, zich naar de omstandigheden te schikken. Hij vindt in zijne taal een aantal spreekwijzen, geschikt om zijner wijsgeerte te hulp te komen en hem met zijn lot te verzoenen, wanneer hij ter prooije is aan eene of andere der ellenden, aan welke onze broze menschheid te allen tijde is blootgesteld. Heeft hij zijne vrouw verloren; is zijn hond weggeloopen, of zijne matres hem ongetrouw geworden; is hij doornat van den regen, of door schurken opgeligt, - een: allons puisque, of: c'est une petite contrariété, of wel: un petit malheur, - het kan niet missen, of een of ander dier onschatbare spreekwijzen bewerkt spoedige vertroosting, en, zijn zij al onvermogend, zoo neemt hij zijne toevlugt tot het heroïsche geneesmiddel, het onfeilbare: ça m'est égal! Maar ach! de ongenade van frogère weêrstond hardnekkig al die recepten. ‘Drie jaren in Siberië!’ Een fraaije titel voor een nieuw boek, maar een schrikkelijk vooruitzigt voor den armen balling. Van nieuws gaf hij zich aan de wanhoop over. Maar de zuchten van het slagtoffer, dat te midden der dikke duisternis werd vervoerd, braken alleen de stilte des doods, die rondom hem heerschte; want de order was steeds dezelfde, en zijne wachters bewaarden een hardnekkig stilzwijgen. Eindelijk hield het rijtuig stil: eene herhaling van dezelfde voorschriften; den blinddoek, het ellendige verblijf, de eenzame lamp, en de slechte spijze, - niets ontbrak, behalve bekende aangezigten en een vriend; alles somber, zwijgend, vijandig.
Na herhaalde togten, opgevolgd door halten, steeds verzeld van nagenoeg dezelfde omstandigheden, hield men wederom stil: naar gissing des lijders, was hij reeds drie dagen en drie nachten op reis geweest. Ditmaal blinddoekt men hem wel, maar, in stede van hem te doen gaan, nemen hem zijne wachters onder de armen, en zetten hem op eene houten bank neder. Daar blijft hij eenige minuten, verwonderd dat men hem niet, als gewoonlijk, den doek afnam. Thans hoort hij rondom zich fluisteren, vervolgens het gedruisch van geweer en vele voetstappen, tot dat men hem de handen grijpt en dezelve stevig te zamen bindt. Bevend vraagt hij naar de reden dier harde behandeling; geen antwoord. Eensklaps, en

{==551==} {>>pagina-aanduiding<<}
steeds zonder een woord sprekens, scheurt men het bovendeel van zijne kleederen los, om hem de borst te ontblooten. Nu begint hij te gelooven, dat Siberië geenszins het doel der reize is. ‘Aan! vuur!’ roept eene het commanderen gewone stem, en - eene losbranding van het geweer knalt hem onmiddellijk in de ooren. Hij valt. Vier mannen nemen hem op, en, terwijl men hem wegdraagt, hoort hij voor zich en bezijden den geregelden stap van een militair geleide, dat vervolgens halte maakt. Men zet hem op een' stoel neder, en ontbindt hem; de blinddoek verdwijnt, en - hij bevindt zich in dezelfde zaal, aan dezelfde tafel, op dezelfde plaats, waar zijn noodlottig bon mot hem ontsnapte; dezelfde gasten waren rondom hem gezeten, met den Keizer in het midden. De schrik, de verbaasdheid, de twijfel, zich op het gelaat des slagtoffers beurtelings schilderende, wekten een schaterend lagchen; frogère viel in zwijm. - De schrikwekkende togt had slechts 24 uren geduurd, en paul was, vermomd, tegenwoordig geweest bij elke rust, die men had gehouden. Hoewel deze gewaande ballingschap, waarvan de meergemelde Officier zelf het spel was geweest, niet dan eene grap was, waren natuurlijk de angsten en het lijden van den patiënt maar al te wezenlijk, en lang leed het, eer hij zich van dezelve konde herhalen. Voor het overige moge het denkbeeld van zulk eene klucht grappig zijn; om dezelve in praktijk te brengen, werd de wreede en grillige gevoelloosheid van eenen paul van Rusland vereischt.
Weinige dagen later soupeerden de gekroonde en de mishandelde kluchtspeler wederom te zamen, terwijl rondom hen een nog wreeder spel werd voorbereid, waarvan ditmaal paul het slagtoffer zou zijn. Naauwelijks scheidden zij, of de opstand barstte uit in het paleis. Men vloog toe; frogère drong, met eenige anderen, in 's Keizers slaapvertrek, en vonden daar - een lijk, zich badende in bloed!




Toast.


Is 't waarheid, wat ons 't spreekwoord zegt? 
In vino veritas! 
Komt, broeders! klinkt en drinkt dan vrij; 
Want waarheid viert thans hooggetij. 
Komt, broeders! vult het glas. 

{==552==} {>>pagina-aanduiding<<}

Hij leve! die der menschen pligt, 
Der menschen waarde kent; 
Die naar dien pligt, die waarde doet, 
Maar nimmer met een laf gemoed 
Dien pligt, die waarde schendt. 
 
Hij leve! die nog nooit zijn knie 
Voor goud of zilver boog; 
Die voor dat glinstrend, vuig metaal, 
Of ijdlen volksroem, flikkerpraal, 
Nooit vleitaal sprak, of loog. 
 
Hij leve! die, met vasten arm 
En onverwrikbren moed, 
Wanneer 't verraad hem tegengrimt, 
De nood al hoog- en hooger klimt, 
Den vijand tegenspoedt. 
 
Hij leve! die partijzucht haat, 
Den geest van tweespalt doemt; 
Den burger, met of zonder kruis, 
Als broeder van hetzelfde huis, 
Als eigen broeder noemt. 
 
Hij leve! die 't verbitterd hart 
Tot rust en kalmte brengt; 
Die, tot den vrede steeds bereid, 
Op 't altaar der verdraagzaamheid 
Gewillige offers plengt. 
 
Hij leve! die, de deugd in 't hart, 
Met wijsheid en verstand 
Aan elk het dubbel voorbeeld geeft, 
Aan regt en wet te zijn verkleefd, 
Aan Vorst en vaderland. 
 
p.j. bloemhoff. 
Veendam, 1830. 



{==553==} {>>pagina-aanduiding<<}

De oorsprong van den spiegel.

(Eene Russische Legende.)

Een monnik zat in zijne cel, en las de H. Schrift. Toen hij aan de woorden kwam: Bid, en u zal gegeven worden! werd hij door twijfelzucht aangegrepen, en steeg de wensch in hem op, de waarheid dezer verzekering te beproeven. Hij ging alzoo naar den Koning, en bad hem om de hand zijner dochter. De Koning stond verbaasd over zulk een verzoek, en deelde hetzelve zijner dochter mede, die daarvan niet minder versteld stond; maar de Hovelingen bespotteden den monnik. Na veel overlegs, sprak eindelijk de Prinses: ‘Deze bede is zoo ongehoord, dat de monnik ook iets ongehoords moet volbrengen, om mijne hand te erlangen: hij brenge mij een ding, waarin ik mijzelve van het hoofd tot de voeten kan beschouwen!’ Deze eisch bragt den monnik in groote verwarring en neerslagtigheid; want toen ter tijd was de spiegel nog niet uitgevonden. Hij begaf zich echter op reis, om het begeerde te zoeken, en doorliep wouden en velden, steden en dorpen; maar nergens, nergens was het te vinden. Op zekeren dag ontdekte hij in een bosch eene verlatene kluizenaarswoning, en trad dezelve binnen. Daar vernam hij op ééns een dof weegeklag, en eene stemme liet zich hooren: ‘Eerwaardige vader! erbarm u over mijn lijden. Sinds jaren reeds ben ik door den kluizenaar, die hier eertijds zijn verblijf hield, in een waschbekken opgesloten. Bevrijd mij uit mijnen kerker, en volgaarne zal ik u eene wederdienst bewijzen.’ De monnik, die aan niets anders dacht, dan hoe hij tot het bezit der schoone Prinses zoude geraken, vermeldde den gevangen' Demon (want wie heeft niet reeds gegist, dat de klager niet dan een booze Geest zijn konde?) zijnen wensch, wiens vervulling dan ook terstond werd toegezegd. Nu nam de monnik het kruis van het bekken, en bevrijdde den Geest. Deze hield werkelijk zijn woord, en verschafte hem eenen spiegel. Zulk een ding scheen den monnik boven beschrijving wonderbaar, en, vol van de streelendste vooruitzigten,
ijlde hij met denzelven naar den Koning. Dan, toen nu zijne wenschen op het punt stonden van bekroond te worden, overviel den monnik eensklaps een bitter berouw, dat hij aan de verzekering der H. Schrift

{==554==} {>>pagina-aanduiding<<}
getwijseld had. Daarom verzaakte hij de Koningsdochter, en trok naar de woestijn, om boete te doen voor zijne zonde. - Naardien nu de spiegel den monnik door eenen boozen Geest was geworden, zien de regtgeloovigen der Russische kerke (de Raskolniken) nooit in eenen spiegel, en dulden, tot op den huidigen dag, geenen in hun huis. De meer verlichte van het schoone geslacht onder de Raskolniken, echter, bedienen zich, bij voorkomende gelegenheden, zonder vreeze van den spiegel, wel wetende, dat voor de betoovering van vrouwelijke schoonheid elke andere betoovering zwichten moet.

De Fransch-sprekende Engelschman.

In dat gedenkwaardige jaar, toen la belle ville de la grande Nation door de verbondene Mogendheden werd bezet, vonden vele Engelsche Officiers het zeer moeijelijk, zich te doen verstaan. Een hongerende Majoor van de Dragonders, onder anderen, begaf zich naar een' Restaurateur in het Palais Royal, niet weinig verlegen, hoe zijne behoefte te kennen te geven aan den Garçon de Café, die hem aanstaarde met dat onbeschrijfbaar mengsel van onderdanigheid en onbeschoftheid op zijn gelaat, hetwelk aan zijne Caste bijzonder eigen is. ‘Garçon!’ zeide eindelijk de Majoor met zekere zelfvoldoening, ‘je suis - fameux!’ (*) - Oh! our, Monsieur!’ antwoordde de oppasser, de schouders optrekkende en met een' zucht, ‘sans doute tous les Officiers Anglais le sont.’ - ‘Loop! onzin! dat gaat niet; ik moet het nog eens beproeven. ‘Garçon!’ - ‘Plait-il, Monsieur?’ - ‘Garçon! j ai-une grosse femme!’ (†) - ‘Ha! ha! apparemment que Monsieur aime l'embonpoint! Et des petits enfans?’ - ‘Neen, neen, pas cela, domme rekel! kunt gij uwe eigene taal niet verstaan?’ Met eens stentor's stem riep hij thans: ‘Garçon! je suis - femme!’ (§) Dit was te veel, zelfs voor de geduldige politesse van een' Fransch' garçon, die,
niet meer in staat zijnen lach te bedwingen, op des Majoors borstelige knevels en krullende bakkebaarden wees, uitroepende: ‘Oh! pour le coup, Monsieur, la chose n'est pas possible!’


{==555==} {>>pagina-aanduiding<<}

De Zwitsers onder Lodewijk XIV.

Een Zwitsersch Overste vorderde eens van lodewijk XIV de achterstallige soldij voor zijn Regement. ‘Sire!’ sprak de Minister louvois, ‘wanneer Uwe Majesteit het geld bijeen had, dat Gij en uwe voorgangers aan de Zwitsers hebben betaald, zoo zou men den grooten weg van Parijs naar Bazel met zilver kunnen bestraten.’ - ‘Het kan zijn,’ hernam de Overste, met edele verontwaardiging; ‘maar, wanneer Uwe Majesteit dan ook al het bloed bijeen had, dat de Zwitsers voor Frankrijk hebben vergoten, zoo zou het een' stroom vormen, die dien weg van Parijs tot Bazel bedekte.’

Ferme uitspraak van den geneesheer La Martinière.

De ontuchtige lodewijk XV was niet meer. De Hertog d'aumont droeg den Heere la martinière den last op, om het lijk te balsemen. ‘Ik zal het doen, Mijnheer!’ sprak de Geneesheer, ‘zoo gij het blijft bevelen. Maar, in dat geval, moet gij, ingevolge den pligt, aan uwe bediening verknocht, in eene gouden schaal, de ingewanden zijner Majesteit ontvangen; en ik verklaar u, dat, aangezien den toestand van bederf des lijks, gij, ik en elk van hen, die de plegtigheid hebben bij te wonen, acht dagen daarna zelve lijken zullen zijn!’ De Hertog keerde den Geneesheer den rug toe, en er werd niet meer gedacht aan het balsemen van den dooden Koning, die, in alle haast, naar St. Denis werd overgebragt, beschimpt en gevloekt door het volk. - Dit was het einde van lodewijk den Welbeminden!

Krachtig woord van Vergniaud.

In de heetste dagen der Fransche Omwenteling eischte een der barbaarsche Volksvertegenwoordigers, met name couthon, met drift een Decreet van beschuldiging; waarop een meer gematigd Lid, vergniaud, na hem geruimen tijd met een' glimlach van verontwaardiging te hebben aangehoord, hem ten laatste met dezen uitroep in de rede viel: ‘Een glas bloed voor den burger couthon; hij heeft dorst!’


{==556==} {>>pagina-aanduiding<<}

Tegenhanger van J. van Lennep's uitboezeming bij het hooren der schrikmaren uit Frankrijk.


Weêr poogde, ontzind, het Middeleeuwsche rot 
Het licht, de vrijheid, 't grootst geschenk van God, 
Te kluistren aan het vorstelijk gebod. 
 
Te driest, meineedig werd het rijksgezag; 
Het volk hernam zijn regt, en 't staatsverdrag, 
Door Karel's hand geschonden, scheurde als rag. 
 
Geen burger trad de lelievaan in 't slijk, 
Was Karel, als een vroegre Lodewijk, 
Zijn' eed getrouw geweest aan volk en rijk. 
 
De Potter! gij, gij waart een muiter. Voort! 
Gij pleegd', in 't vrijste land, in 't heilrijkst oord, 
Aan 't waardigst Hoofd een' zedelijken moord. 
 
Bedwelmd Despoot! 't is meer dan tijd! ontwaak! 
't Geldt hier het regt der menschheid; 't geldt haar zaak. 
Zie toe, eer 't vuur des opstands om u blaak'! 
 
Eerbiedig 't volk! heb eerbied voor 't gewest, 
Dat goed en bloed, dat alles heeft ten best', 
Om 't woên te stuiten van een schrikbre pest. 
 
‘Mijn Neêrland! heerscht de aloude deugd niet meer?’ - 
Ja! steeds hieldt ge orde en Godsdienst beide in eer. 
Wie twijfelt, zie op Vorst en volk, en leer! 
 
Dat niets uw' roem, uwe eerkroon u ontroov'! 
Blijf voor de leer van 't heilloos ongeloof, 
Maar ook voor die van Vorstenvleijers doof! 
 
Wie ook, uit laag bejag, zijn' pligt vergeet', 
Blijft, Vorst en volk! getrouw aan uwen eed, 
En: Vaderland en Koning! blijft de kreet. 
 
Dat noch geweld, noch zucht tot muiterij 
Der Vorsten leus, der volken euvel zij! 
Dan is Europa, dan, eerst waarlijk vrij. 
 
F. 







{==557==} {>>pagina-aanduiding<<}

Mengelwerk.

Redevoering, over den lof der duisternis.

Door S. Stratingh, Ez. (*)

Matigt vrij uwen schitterenden glans, gij stralende lichten, en verdooft vrij uwen trotschen gloed, waarmede gij hier alles omhult en bestraalt! want derzelver luister zal ons oog niet meer misleiden, noch ons in den stroom van algemeene bewondering en aanbidding wegslepen. Op uwe altaren, verblindend licht! is reeds te lang gewierookt - door uwen schijnglans zijn wij reeds te lang verbijsterd geweest; terwijl ook de door u zoo gehate duisternis hare regten zal hernemen, en ook haar gezag zal worden hersteld en gehandhaafd. Ofschoon gij iederen dag van uwen zonnetroon millioenen stralen op den aardbol uitschiet, en gij, door uwen glans leven, kracht en majesteit ontwikkelt, der natuur schoonheid en luister bijzet; zoo hult zich ook de duisternis in geene minder statige pracht, daar zij, in haar donker nachtelijk kleed, met millioenen zonne- en wereldparels gestikt, het beeld der nederige eenvoudigheid en stille grootheid daarstelt. Ofschoon gij niet dan leven en beweging schijnt, en als door onzigtbare kracht de elementen ten strijde voert, hemel en aarde in oproer stelt, donder en bliksem uit uwen vuurgloed doet geboren worden; zoo is evenwel de stille rust des nachts niet minder schoon en eerbiedwekkend, niet minder aangenaam voor het naar rust en kalmte verlangend hart. Door haren bedaarden gang stuit de duisternis de toomelooze krachten des lichts, en doet zij dat billijk evenwigt geboren worden, hetwelk

{==558==} {>>pagina-aanduiding<<}
de mensch met verwondering aanstaart, en hetwelk hem met dankbaarheid vervult.
Eeuwen hebben dezen aardbol zien rondwentelen, geslachten zien verrijzen en geslachten zien te niete gaan, en alle deze eeuwen kunnen getuigen van de vijandschap en den strijd tusschen het licht en de duisternis. Want veelal zag men, even als door eene elektrische polariteit gedreven, de eene schaar zich wenden naar het gloeijend licht, terwijl de andere in de duisternis haar welbehagen vond. Ieder vocht voor zijnen afgod met gelijke woede en gelijke verbittering; en wie zal de verwoestingen opsommen, die door dezen noodlottigen strijd zijn aangeregt, de steden tellen, door hunnen wrok omgekeerd en de plassen bloeds doorwaden, door hunnen ijver gestroomd?
Maar wat zal ik dan nu, opgetreden voor deze aanzienlijke vergadering, en wel voor hen, die de baniere des lichts voeren, het licht alomme verspreiden en als levensgenot en de bron van alle heil beschouwen? Zal ik in hunne tegenwoordigheid den ouden strijd hervatten, en tegen den alles omverstootenden stroom des lichts mij opwerpen? Zal ik met al mijne duisternis het licht verdooven, dat hier zoo lang en zoo heerlijk en met zoo veel luister geschenen heeft? Zal ik, ook een priester van dit heilig verbond, dan afvallig worden, en rooken aan den afgod der duisternis? - Ja, mijne Toehoorders! het is ul. niet onbekend, dat het eentoonig, ofschoon nog zoo liefelijk gezang, weldra niet meer behaagt; dat het immer aankleven van dezelfde gevoelens, die door iedereen worden omhelsd, niet den grooten geest verraadt; en dat den geheelen hoop te volgen, omdat deze den vorigen dien weg zag nemen, te alledaagsch, te gewoon is, en niets prikkelends meer heeft. Men heeft zich immers reeds moede gepredikt over de heerlijkheid en voortreffelijkheid des lichts. Verlichting en beschaving waren de toonen, die overal klonken, en zelfs in de reijen der zalen bij schuimende bekers weêrgalmden; - veredeling en verbetering was overal de leus, die alle an-
{==559==} {>>pagina-aanduiding<<}
dere verdrong. Laat dan nu ook door ons aan de duisternis een enkele blik gewijd worden; laten ook hare weldadige vermogens voor een oogenblik door ons herdacht worden; laat, door eene onbevooroordeelde beschouwing van hare voordeelen en nuttige strekking, ook zij in onze schatting eenigzins rijzen; en laat ons aantoonen, dat zij door hare gaven het al te zeer geprezene licht moet matigen en in zijnen te stouten gloed beperken.
Welaan! om dan aan dat oogmerk eenigzins te beantwoorden, zal ik heden tot ul., zeer geachte Toehoorders en Toehoorderessen! spreken over en tot lof der Duisternis, en derzelver noodzakelijk en bestendig aanwezen in vele menschelijke betrekkingen en werkzaamheden. - Ik wensch dan, dat uwe oogen mogen geopend worden, om ook voor den invloed van hare zachte stralen vatbaar te worden; opdat mijne duistere rede tot uw, door het licht mogelijk reeds al te zeer verblind gemoed eenigen ingang vinde!
Mijn doel is verder, om ul., onder eenen vrijen, ongedwongenen vorm, het verkeerde van het overdrevene en alle uitersten der verlichting aan te toonen, alsmede dat deze in vele opzigten nog niet dien trap van volkomenheid bereikt heeft, waarvoor zij vatbaar is; terwijl wij te dien einde eerst met weinige trekken de hoedanigheden van het licht en die der duisternis overwegen zullen, om vervolgens den invloed en het aanwezen der duisternis, zonder inachtneming van eene al te strenge orde, in onze staatkundige, godsdienstige, wetenschappelijke en andere betrekkingen, aan te wijzen en kenbaar te maken.
Naauwelijks, echter, heb ik dit voornemen opgevat, of ik voel mij door deszelfs bezwaren beangstigd en door tallooze moeijelijkheden bedreigd. Ziet, hoe een heir van de uitgelezenste lichtbenden op mij aanrukt; hoe deze in geregelde slagorde geschaard, met de geduchtste wapenen uitgerust, en ondersteund is door alles, wat het vernuft en de kunst der latere tijden heeft mogen uitvinden! Alleen de gloed hunner wapenen en schilden jaagt mij eene

{==560==} {>>pagina-aanduiding<<}
kille huivering aan; duizenden van gapende vuurmonden, gevuld met het door de verlichting uitgevonden buskruid; Congrevesche vuurpijlen, brandraketten en geheele lichtzeeën van Grieksch vuur, die de gloeijende uitbarstingen eener Etna en Vesuvius evenaren, rukken ginds op mijne zwakke voorhoede aan; terwijl elders het stoomgeschut van eenen Perkins alle mijne bolwerken en verschansingen bedreigt, en mij geene hoop op redding overlaat. - Doch, gij zonen des lichts! gij mannen van moed! matigt uwe stoute drift en uwen toomeloozen overmoed, daar ik met mijne wapenen der duisternis, met onderaardsche loopgraven den grond vaneen zal doen splijten, om uw licht en uwe grootheid te verzwelgen; en indien geweld noch kracht uw vermogen kunnen wederstaan, dan zullen list en bedrog toch uwen val berokkenen. Want kan ik met geenen vergiftigenden pestdamp uwe gelederen verwoesten en uwen moed verbrijzelen, dan toch zal een hoop gouds uwe krachten vernielen en uwe pogingen verlammen. Diens glans kan uw veldheer niet wederstaan; de tooverkracht, door den Vorst der Duisternis aan dit metaal geschonken, verdooft het schitterend licht uwer dapperheid, beteugelt uwen moed, verlamt alle uwe voornemens, en geeft u der overwinning prijs.

Wat is dan het licht, en wat is de duisternis? - Wij zien dagelijks de zon over onzen aardbol opgaan, en worden daardoor van lieverlede alle de voorwerpen, die zich daarop bevinden, aan ons oog kenbaar, of deze ver licht. Miriaden lichtstralen schieten uit dit verbazend groote zonneligchaam uit, en dienen ter verlichting en verwarming, niet alleen van onzen aardbol, maar ook van de met ons in nadere of verwijderde kringen om de zon zich bewegende planeten. Door de dagelijksche wenteling van onzen aardbol is de eene zijde van denzelven naar de zon gekeerd, alwaar wij dan den dag erkennen, terwijl op de tegenovergestelde zijde alsdan de nacht plaats heeft. Het licht is verder als eene hoogst fijne stof te

{==561==} {>>pagina-aanduiding<<}
beschouwen, die in regtlijnige stralen zich met eene verbazende snelheid uit de lichtende voorwerpen ontwikkelt, zoodat het binnen den tijd van ééne seconde eenen weg van meer dan 50,000 uren zoude afleggen.
Wordt dit licht nu op zijnen weg niet gehinderd, dan gaan deszelfs stralen in eene regte lijn bestendig voort; maar gaat het van dunnere doorschijnende middelstoffen door digtere heen, dan worden deszelfs stralen gebroken; zoodat wij alleen door de kennis van deze eigenschap des lichts in staat zijn hetzelve te vermeerderen, opeen te hoopen, zamen te dringen, of te verspreiden, al naar dat ons doel is, om daarvan een gepast of nuttig gebruik te maken. Bovendien is het licht, met alle zijne mengelingen van kleuren en eigenschappen, ook een eigenaardig vereischte voor het leven en den groei van dier en plant. Het is die weldadige prikkel, die de teedere plant uit den doodslaap opwekt, deze met bloem en blad tooit en met vorstelijke glansen overdekt, en dien ook de dierlijke bewerktuiging noodig heeft, om haren geregelden en behoorlijken gang te gaan. - Is het licht echter gunstig voor leven en groei, niet minder bevordert het ook den dood en de verrotting; want zoo spoedig is niet de levenskracht uit dier of plant ontvloden, of het bewerkt derzelver ontbinding en verdere vernietiging.
Is het zonnelicht niet bestendig ten dienste des menschen, zoo weet deze, door kunstmatige verbranding van vuurvatbare stoffen, hetzelve uit de duisterste voorwerpen te ontwikkelen, en zelfs uit de donkere steenkoolmijnen het heerlijkste licht te doen opgaan en tot zijne oogmerken dienstbaar te maken. Bezit nu ook de duisternis een vermogen, hetgene daarbij eenigermate te vergelijken is? en is zij niet de oorzaak des doods en der ruste; terwijl het licht die van het leven en alle beweging te noemen is? - Het licht heeft, wel is waar, meer aantrekkelijks en de zinnen streelends, en heeft men ons ook van kindsbeen af hetzelve als eene behoefte leeren kennen en doen noodzakelijk zijn. Doch, roemende op het licht, zien wij veelal deszelfs bezwaren voor-
{==562==} {>>pagina-aanduiding<<}
bij, en miskennen de heilzame vermogens der duisternis. Men spreekt van leven en beweging, en denkt niet aan de gevaren van dat leven en die beweging; aan den stroom van hartstogten, driften, rampen en teleurstellingen, die daardoor worden opgewekt en in beweging gebragt; aan de gevaarlijke slingeringen en uitbarstingen van dat levensvuur, dat alles verteert en verdelgt; aan de ontembare woede, ontsproten door dat zijn en wezen; aan de schokking der elementen, uit dat licht ontsproten. Verteert niet het licht des bliksems onze woningen en bezittingen, en wie vreest niet voor zijnen gloeijenden straal? Het land, op hetwelk het licht met zijne stralen loodlijnig nedervalt, is wel het rijkste en schoonste; een paradijs en lusthof, uitmuntende in keur van edele gewassen, bloemen en vruchten en dieren. Maar is ook niet dat land het ongelukkigste; worden hart en hoofd aldaar door de digte lichtstralen niet als verzengd, ieder genoegen door wesp en slang verbitterd; schiet niet dat weldadig licht tevens met zijne vurige stralen het gif der gele koorts, der pest en tallooze ellenden uit, en bedreigen deze niet alles met haren verdervenden adem? Is dan niet dat licht te schuwen en te vermijden, ofschoon het gehuld
is in den prachtigsten tooi, en door zijnen rijkdom het oog als verblindt?
Beschouwen wij daarentegen het vermogen der duisternis in onze natuurlijke wereld! Ofschoon geene spoedig verflensende planten aankweekende en minder gunstig ter ontwikkeling der diersoorten, zoo bedekt zij nogtans met haren sluijer veel edeler, vaster en minder vergankelijke schatten. De ingewanden des aardrijks heeft zij opgevuld met hare rijkdommen. Den geheelen schat van aarden, steenen en metalen bevat zij in haren schoot, en zelfs de aan lichtstof zoo rijke diamant is in haren boezem zorgvuldig verborgen. En is niet aan de meeste stervelingen de glans der edele metalen dierbaarder en welgevalliger, dan al het liefelijke groen, waarmede het licht onze velden bedekt, dan de bosschen, die ons schaduw aanbieden, en de dieren, die onzen wil volbrengen?

{==563==} {>>pagina-aanduiding<<}
Bepalen zich niet bij de meesten alle wenschen tot het bezitten van deze telgen der duisternis, waarvoor natuur en dier en plant, en niet zelden vriend en pligten veil zijn? - Zulke edele stoffen worden nu door de duisternis gekweekt, en worden aan deze ontrukt, en tot onze leidslieden op den weg onzes levens verordend. Zonder hen schijnen wij immers verlaten; is de natuur zonder pracht, de liefde zonder prikkel, de vriendschap zonder trouw. Door hen ziet men zich geëerbiedigd, gehoorzaamd, gevreesd, bemind; door hen klimmen wij op van gebieders tot heerschers en overweldigers. De schatten des lichts zijn broos en voorbijgaande, bestaan slechts eenige maanden of jaren, en verliezen zich weder in het graf der vergetelheid; maar de schatten der duisternis weêrstaan de eeuwen, het geweld des tijds en alle andere krachten. Komt men niet onze broze sterfelijkheid te hulp, door met gouden letteren onze nagedachtenis tot den naneef over te brengen; omdat men weet, dat nog heden op Egyptes grafzuilen de letteren van dit duurzaam metaal in onverwelkten luister pronken?
Doch bovendien, heeft ook niet de stille, donkere nacht zijne schoonheden; is deze zelfs niet meer geschikt voor indrukken van ernst, waarheid en verhevenheid? Wanneer dan de schemering der maan het aardrijk flaauw verlicht, de wolken als vlekken in het zwerk voorbijzweven, en ons oog onwillekeurig wordt omhoog getrokken, alles stil en eenzaam in zoete rust zich voordoet, slechts het zacht gelispel der winden of het geritsel der bladeren ons gehoor aandoet; wanneer dan ons in- en uitwendig leven ons meer helder en levendig voor den geest zweeft; wij dan, op en over het graf heen, doordringen tot de eeuwige gewesten onzer bestemming; o! dan voelen wij iets zachts, bekoorlijks, treffends, dat ons hart roert, met stillen weemoed vervult, en hetgeen ons zelfs de helderste zonneschijn niet verschaffen kan. - Doch genoeg hiervan. Gaan wij thans over, om deze stoffen ook in het rijk der menschelijke betrekkingen en

{==564==} {>>pagina-aanduiding<<}
werkzaamheden na te gaan en aan onze beschouwing voor te stellen.

Wij zullen dan nu in de eerste plaats de Staatkunde in dat opzigt moeten voordragen. - Ik weet, dat men op dit veld allezins voorzigtig zijn, en eerbied hebben moet voor deze bestuurderes van het lot van landen en volken, en van alle aan maatschappelijke kluisters gebondene stervelingen; doch ik hoop ook dezen niet te kort te doen, door te betoogen, dat ook zij dikwijls aan de duisternis hare offers aanbiedt. Door dat licht immers, hetgeen de menschen hebben ontvangen en dagelijks zoeken te vermeerderen, zijn zij veelal zoo uiteenloopend van meeningen en begeerten, dat zij, even als toomelooze paarden, met breidel en teugel voorzien, en door wetten en besluiten bedwongen moeten worden. Bij de meeste dieren, ten zij men de wilde en verscheurende uitzondere, ziet men, dat ieder met zijn aandeel en zijne bestemming tevreden is; doch de met licht en kennis begaafde mensch is immer onrustig, immer dorstende naar meerdere goederen, rijkdom, eer en aanzien. Hij wenscht zijne hut in eene aanzienlijke woning, en deze woning in een paleis hervormd te zien. Het stuk gronds, dat hij bezit, is voor hem veelal te beperkt; tot grootere akkers breidt hij het uit, en ofschoon deze meer dan alle zijne behoeften kunnen voldoen, zoo wenscht hij nogtans dezelve in uitgestrekte velden, in ruime landouwen, in gewesten, ja in koningrijken herschapen te zien. Staat hij op den trap van eer, bestendig let hij, of hij nog niet eene hoogere sport zoude kunnen bereiken; terwijl onder het opstijgen zijne eerzucht veelal eerder wordt verhoogd dan uitgedoofd. - Alle deze neigingen nu moeten door maatschappelijke verordeningen in het kleine en door de staatkunde in het groote worden voorgekomen; en even als door de eersten de bezittingen en regten van de bewoners van één land of vorstendom moeten worden geregeld en bestuurd, zoo

{==565==} {>>pagina-aanduiding<<}
moeten door de laatste die van geheele landen en volken worden geordend en in evenwigt gehouden.
Wil men nu de staatkunde door het licht laten bestralen, hoe spoedig zoude men zich misleid zien; men zoude dan door dezelve het behoud en het welzijn van alle staten beoogen, en niet het behoud van zijnen staat, al is het ten koste van andere staten, als een vast beginsel kunnen aannemen.
Men spreekt veelligt van wereldburgerschap, van liefde tot zijne naasten, zelfs van liefde tot zijne vijanden; maar verre, dat dit op de staatkunde algemeen toepasselijk - verre, dat deze in gelukkige uitoefening te brengen is! De Manifesten, besluiten en openbare of bijzondere verbindtenissen worden te regt veelal zoo ingekleed, dat men, onder schijn van edelmoedigheid, het eigenbelang op den voorgrond plaatst, en dat zij voor meer dan ééne verklaring vatbaar zijn, zoodat men, bij onverhoopte verandering van zaken, zich die uitlegging kan ten nutte maken, welke in dat geval de voordeeligste uitkomsten oplevert; terwijl men wijders met alle geslepenheid en volharding datgene zoekt tot stand te brengen, hetwelk het meest tot vergrooting van eigene magt, grondgebied en heerschappij verstrekken kan. - Heeft de geschiedenis van vroegere dagen, en zelfs van de onze, geene overtuigende bewijzen van het verderfelijke eener dus genoemde verlichte staatkunde opgeleverd? Heeft zij niet, onder de leus van vrijheid, de volken aan ketens geklonken, onder het uittrompetten van de hooggeroemde regten van den mensch alle zijne regten verkracht, zijne bezittingen vermeesterd en zijne krachten uitgeput? - Eene geheele spreekbeurt zoude niet voldoende zijn, om den weldadigen invloed der duisternis en der geheimzinnigheid op dit gedeelte van menschelijke vonden te ontwikkelen en op te helderen; daar hier eene gedurige uitputting van schranderheid en fijngesponnen overleg dat evenwigt en die rust schijnt te moeten daarstellen, zonder welke iederen dag nieuwe oorlogen en twisten het menschdom teisteren, en

{==566==} {>>pagina-aanduiding<<}
tot een' speelbal van zijne teugellooze driften maken zouden.

Gaan wij dan nu van het staatkundige veld tot het gebied der Godsdienst over. - Ofschoon men in den eersten opslag zeggen zoude, dat ook de Godsvereering, die ons met een hooger Wezen verbindt en tot eene hoogere bestemming opvoert, door het heldere licht zoude moeten versterkt en beschenen worden, en men aldus van den triomf des lichts ook den triomf der Godsdienst verwachten zoude; zoo moet men toch bekennen, dat al ons licht in deze verhevene leer en pligtshetrachting niets dan eene heilige duisternis is, en dat al onze hoogmoed op kennis en vordering in dezen dikwijls een teruggang is op den weg, door deze voorgeschreven. Kent men immers de Godheid en zijn wezen; kent men zijn bestaan, zijne magt en grootheid? Kan men de diepten van hare kennis peilen, of de hoogten van hare wetenschap zich voorstellen? Durft men hare wegen, gangen en daden bepalen, aanwijzen of beoordeelen; of zoude hare grenzenlooze grootheid met onze nietigheid te omvatten zijn? Doorloopt het hemelruim, telt daar de zonnen en werelden, en beschouwt derzelver matelooze afstanden; daar eene tijdruimte van alle de eeuwen onzes aardbols niet in staat zijn, om zelfs met de snelheid des bliksems deszelss grenzen te bereiken, of deszelfs eindpalen te naderen! Weten wij, hoe de Algoede en Almagtige de menschen heeft geschapen, hoe Hij ze regeert en bestuurt? Weten wij, waarom de stormen woeden, de orkanen zich verheffen, en de aarde op zijne wenken beeft? Kunnen wij den strijd ontleden tusschen leven en dood, tusschen wording en vernietiging? Want, met welke woorden wij ook deze verschijnselen omkleeden, hoe wij ook het leven en den dood omschrijven, alles is en blijft steeds nacht en met een donker floers omtogen. Het zij wij ons tot de starren verheffen, of aan deze aarde gebonden blijven; zijn en blijven wij niet immer eene prooi van iedere windvlaag, een slaaf van onze driften en begeerten? Één verderfelijke adem doet alle

{==567==} {>>pagina-aanduiding<<}
onze grootheid instorten, vernietigt al ons vermogen, en verijdelt alle onze uitzigten. - Ik weet het, wij bezitten een Goddelijk geschenk, waarin de Godheid als met eigene hand onze zwakheid liefderijk is te hulp gekomen, en zijn' wil en wezen aan ons heeft geopenbaard. Maar wordt dit geschenk, veelal door eigen licht verblind, niet dikwijls voor ons nutteloos, en stellen wij niet vaak onze eigene wijsheid boven die van de wijsheid van onzen Opperheer?
Doch bovendien, is niet deze duisternis, dat geheimzinnige in de Godsdienst, hetgeen bijna alle Godsdiensten van deze en vroegere tijden heeft omhuld en dezelve eigenaardig van alle andere zaken heeft onderscheiden, een nuttig en noodzakelijk vereischte van haar aanwezen? Zoude het voor ons hart voldoende zijn, wanneer de Godheid, aan welke wij de hoogste eer en aanbidding verschuldigd zijn, zoo gering was, dat zij door onze bekrompene kennis konde worden verstaan, en in haren aard en werking doorgrond? Zouden dat verheven ontzag en die hooge eerbied ons vervullen, zoo de magt van dat Wezen zich alleen tot deze aarde bepaalde, welke in de schepping slechts als eene nietige stip merkbaar is? En klimt onze eerbied niet tot de hoogste mate van aanbidding, wanneer wij beseffen, dat de God, voor wien wij nederknielen, den hemel tot een' troon, en de aarde tot zijne voetbank heeft?
Al te vermetel zijn wij veelal in de beschouwing van dat heerlijk Wezen, welks grootheid door geenen maatstaf van eenig menschelijk verstand kan gemeten worden; dat, ofschoon het miriaden werelden bestuurt, nogtans geen muschje vergeet, of geenen worm zijne hulp ontzegt; dat, zonder eenigen tijd, of grenzen van afstand, alles met gelijke liefde omvat en alles aan zijnen wil onderwerpt! Vanhier, dat, wanneer wij menschen met ons licht deze edele Godsdienst willen bestralen, wij dezelve dikwijls eerder verdonkeren dan verlichten; en dat het veelal beter is, om stil en ootmoedig op zijne grootheid en liefde te vertrouwen, dan al het groote en met

{==568==} {>>pagina-aanduiding<<}
ons verstand strijdige uit deze heilige gevoelens te willen wegnemen, zijne daden te bedillen, zijne voorschriften te bestrijden, en zijne liefde en goedheid te betwijfelen.
Dat wij echter hier niet, uit vrees voor het licht, tot de uitersten der duisternis moeten vervallen, zal geene herinnering benoodigd hebben; om aldus niet het gewrocht van menschelijke vindingen als ware Godsdienst te huldigen, en, door deze als verbijsterd, slechts op uiterlijke pligten onze hoop en vertrouwen stellen, terwijl ons hart onbekommerd voortholt op het pad der driften en toomelooze hartstogten. Want, verwijdert het te groote licht den mensch van God, terwijl het hem uit zijn waar standpunt brengt, zoo leidt hem weder de stikdonkere nacht tot overdrevene dweepzucht en overspannene voorstellingen; terwijl eene zachte, heilige schemering ons gemoed met eerbied en ootmoed vervult, en voor de betrachting van onze pligten vatbaar maakt.

(Het vervolg en slot hierna.)




Over de voeding der kikvorschen en watersalamanders.

Door H.S. Hijmans, Practiserend Geneesheer te Brussel.

Gedurende verscheidene jaren heb ik waargenomen, dat de voeding van deze beide diersoorten, naar gelange der verschillende jaargetijden, veranderde. Zoodanig een verschijnsel gaf mij aanleiding, hetzelve met meer naauwkeurig- en oplettendheids gade te slaan.
Ik heb bevonden, dat, wanneer men de kikvorschen en watersalamanders in den zomer op een' heeten dag vangt, en dezelve in eene half met water gevulde kom doet, zij reeds na verloop van weinige dagen sterk ver-
{==569==} {>>pagina-aanduiding<<}
mageren. Deze vermagering neemt zoo zeer toe, dat de bovengemelde dieren na verloop van vier weken slechts als uit huid en beenderen schijnen te bestaan; inzonderheid is hun lijf aan deze vermagering onderhevig. Vangt men dezelve daarentegen in het najaar, als zij reeds in eenen winterslaap verkeeren, dan kan men dezelve 5 à 6 weken lang houden, zonder zulk eene vermagering waar te nemen, en wel des te minder, hoe kouder de gesteldheid der lucht is, waarin zij zich bevinden. Bij de kikvorschen wordt deze vermagering nog meer bevorderd, wanneer men dezelve, op eenen zomerdag, in een vat met gras brengt, en hun dagelijks de huid bevochtigt, om hunne ademhaling te onderhouden; zij worden alsdan, na verloop van weinige dagen, geweldig mager. Ook de spierkracht wordt ten gevolge daarvan aangegrepen; en waren zij te voren in staat, om sprongen van 3-4 voet te doen, zoo hebben zij alsdan naauwelijks het vermogen, 8-10 duim ver te springen.
De oorzaak van deze verandering in de voeding dezer dieren, gedurende de verschillende jaargetijden, is niet alleen in de vermeerderde warmte van den dampkring, die daarop allezins invloed uitoefent, gelegen, maar veel meer aan de wijze en intensiteit van het ademen derzelven toe te schrijven. Het water bevat naar evenredigheid, in vergelijking met den dampkring, zeer weinig vrije zuurstof; en daar nu deze beide diersoorten in het water slechts door de huid ademhalen, zoo verteren zij in hetzelve, bij de ademhaling, niet zoo veel zuurstof, als bij het ademen in de vrije lucht. De zuurstof is wijders het levenverwekkende en ook het levenverterende beginsel; zij brengt het leven wel op eenen hoogeren trap, maar ten koste van de reproductie. Hierdoor nu vermageren deze dieren in de vrije lucht veel sterker, hoewel zij levendiger zijn dan in het water en in den winterslaap, in welken staat zij zwak ademhalen en zich minder bewegen. In het algemeen schijnt het, alsof het ademen (ik versta hieronder geenszins de werktuigelijke verrigting, maar den scheikundigen invloed op het bloed)

{==570==} {>>pagina-aanduiding<<}
tot de voeding in eene zekere tegenstelling staat; of wat meer is, dat deze betrekking zich tot de ondergeschikte processen der voeding, tot de reproductie van te herstellen en nieuw voort te brengen dierlijke deelen, uitstrekt. Als een bewijs daarvan kunnen wij aanvoeren, dat de sterk ademhalende dieren, b.v., de vogels, niet vet en sterk worden; hetzelfde kunnen wij toepassen op andere dierklassen, van den laagsten trap der bewerktuiging tot aan den hoogsten, zelfs de mensch hiervan niet uitgezonderd. Zoo zien wij, dat phlegmatische menschen en gevangenen, welker lucht arm is aan zuurstof, spoedig vet worden. Zoo zijn de amphibiën, welke zwak ademen, met eene reproductie begaafd, die zelfs geheele ledematen op nieuw voortbrengt, b.v. bij de crustacéën en salamanders. De hoogere dierklassen, daarentegen, welke veel sterker ademhalen, zijn aan eene veel langzamer werking der verrigtingen onderhevig, en missen volstrekt alles, waardoor bij de andere dieren geheel nieuwe leden ontstaan. Eindelijk ontwaren wij hetzelfde bij menschen; zoodat wonden, die aan den ademhalingsinvloed des dampkrings blootgesteld zijn, veel moeijelijker genezen, hoewel het leven derzelve verhoogd is, zoo als de meerdere pijn aankondigt, dan zoodanige wonden, die aan dien invloed onttrokken zijn.

Het leven van Washington.

Neemt men alles te zamen in aanmerking, wat in eenen man achtbaar en voortreffelijk zijn moge - eene kloeke gestalte en ligchamelijke kracht, vereenigd met uitstekende welgemaaktheid en bevallig voorkomen, een vlug begrip, geoefend verstand en juist oordeel, onbevlekte reinheid en zedelijke grootheid - dan voorzeker is washington eenig in de geschiedenis van vroegeren en lateren tijd.
In niemand anders misschien werden die ongemeene bekwaamheden, benevens zoo verhevene deugd, vereenigd

{==571==} {>>pagina-aanduiding<<}
gevonden. Volmaaktheid, in eenen volstrekten zin, behoort hier niet tot de menschelijke natuur; hij echter schijnt het in volmaking zoo verre gebragt te hebben, als eenig sterveling vermag. Een vaderlander zonder blaam of smet, een staatsman zonder listige geslepenheid, een legerhoofd zonder eerzucht, behalve die edele en deugdzame eerzucht, welke den bezitter aanspoort, om steeds grooter en beter te worden, een overheidspersoon zonder harde gestrengheid, ofschoon onbuigzaam in opregtheid, een voorbeeldig burger in het volbrengen van elken pligt, een man, wiens karakter door zwakheid en gebreken zoo weinig verduisterd werd, als de vlekken den helderen glans der zon verdonkeren, een man, die godsdienst had zonder uiterlijke vertooning, achtbaarheid zonder hoogmoed, zedigheid zonder beschroomdheid, moed zonder onbezonnenheid, wellevendheid zonder gemaaktheid, minzaamheid zonder te groote gemeenzaamheid: zoodanig was de doorluchtige persoon, van wiens leven wij eene korte schets willen mededeelen.
George washington was de kleinzoon van john washington, een Engelsch Edelman, welke, achtbaar om zijne braafheid, doch geenszins in ruimen overvloed met tijdelijke middelen bedeeld, omstreeks het midden der zeventiende eeuw uit zijn geboorteland trok, en een der eersten is geweest, die in de volkplanting Virginia zich nederzetteden. Hij werd in Westmoreland, op het landgoed zijner voorouders, den 22 van Sprokkelmaand des jaars 1732, geboren. Zijn vader was augustine washington, welke vroegtijdig stierf, en hem, als een wees van nog geene tien jaren, achterliet. Aan de zorg eener godvruchtige en voortreffelijke moeder had hij derhalve die opvoeding en de tijdige inprenting dier beginselen van deugd en eer te danken, welke, op een' gelukkigen aanleg en eene fiere inborst werkende, en ondersteund door een' gunstigen zamenloop van omstandigheden, hem het toppunt van grootheid en roem deden bereiken. - Van de geschiedenis van washington weten wij weinig vóór zijn negentiende jaar. Op dien ou-
{==572==} {>>pagina-aanduiding<<}
derdom vinden wij hem, als een der Adjudanten-generaal van Virginia, met den rang van Majoor der troepen van de volkplanting; een hooge post voor eenen jongeling.
Op den ouderdom van eenentwintig jaren onderscheidde hij zich door moed en onverschrokkenheid, door standvastigheid en beleid in het overbrengen van belangrijke papieren aan een Fransch Officier van hoogen rang. Hij moest, namelijk, te dien einde een' langen weg nemen door een woest oord, bevolkt met stammen van vijandige Indianen. Deze onderneming, in welke hij even zeer het vuur der jeugd als de wijsheid van meer gevorderde jaren deed blijken, verwierf hem groote toejuiching, en verschafte hem het algemeene vertrouwen.
Ten volgenden jare vinden wij hem, met den rang van Kolonel, aan het hoofd van vierhonderd man, in een' zwaren, doch ongelijken strijd gewikkeld. Het gevecht viel voor te Great Meadows, in het westelijk gedeelte van Virginia. Om zich te beveiligen tegen de overmagt van eene veel talrijker bende, had washington zich in eene versterkte schans geworpen. Doch menschelijke pogingen kunnen den gewenschten uitslag slechts verdienen, geenszins dwingen. Na eene verdediging, welke hem de hartelijke dankbaarheid van dit gewest verwierf, wegens het beletten van verder bloedvergieten, bewilligde hij in eene overgave bij verdrag op de meest vereerende voorwaarden.
Daarna verschijnt hij weder op het oorlogstooneel in het veld van Braddock. Hier zien wij hem, te midden van het verschrikkelijkst bloedbad, met den grootsten heldenmoed strijden, en met onverschrokkenheid uitvoeren, wat bijkans menschelijk vermogen te boven schijnt te gaan. Toen de Opperbevelhebber en andere Officieren van rang waren gevallen, bleef hij alleen, tot hoogere doeleinden door den Hemel gespaard, over, om tegen voerwinnende wilden te kampen, en het overschot des legers in eene veilige plaats te brengen. Hij voerde dit uit op eene wijze, die zijne verhevene bestemming aan-
{==573==} {>>pagina-aanduiding<<}
duidde. Thans was hij, ofschoon nog een jongeling, reeds de aanzienlijkste persoon in de volkplantingen. Het verslaan des legers van den Generaal braddock had plaats op den 9den van Hooimaand 1755.
Gedurende den oorlog tusschen Engeland en Frankrijk, welke in hunne Amerikaansche volkplantingen met eene alles vernielende woede werd gevoerd, bragt Kolonel washington veel toe tot het gelukken der maatregelen, die de verdediging der aan de grenzen gelegene plaatsen betroffen. Hij had het opperbevel over de troepen, welke te dien einde in de volkplanting Virginia geworven waren.
In dat tijdperk van verwarring en bloedvergieten was het vertrouwen, dat zijne landgenooten in hem stelden onbeperkt. Hoe jong hij ook ware, men beschouwde hem als hoofdpersoon bij alle krijgsondernemingen, het zij die aanval of verdediging ten doel hadden. Ook gebeurde er nooit iets, dat zijnen vrienden reden kon geven, om berouw te hebben over het volle vertrouwen, dat zij in hem stelden. Hij verwierp steeds zoodanige beginselen van krijgskunde, welke tot zijne plannen niet dienstig waren, en nam telkens maatregelen, waardoor het doel bereikt kon worden. Zoo handelende, gaf hij blijken van die bekwaamheden, welke een groot, verlicht en voortreffelijk bevelhebber moet bezitten. Toen was hij voor Virginia, wat hij naderhand voor het gewest zijner geboorte werd - deszelfs roem in vrede, deszelfs steun en sterkte in oorlog.
Met het ophouden des gevaars in 1758 eindigde voor dien tijd de krijgskundige loopbaan van Kolonel washington. Als tot belooning voor zijne dapperheid en veelvuldige aan den lande bewezene diensten, mogt hij kort daarop gelukkig slagen in het dingen naar de hand van Mrs. custis, welke even beroemd was om persoonlijke schoonheid, als om beschaafdheid en rijkdom. Weinige jaren vroeger was hij, door den dood zijns broeders, eigenaar geworden van Mount Vernon, eene bezitting van niet geringe waarde aan de oevers van de

{==574==} {>>pagina-aanduiding<<}
Potowmac. Op die aangename plaats nam hij zijn verblijf, en smaakte er de genoegens van het huiselijk leven. Zoo werd de man, die nog onlangs de voorste in de wapenen was geweest, in korten tijd de eerste onder de kundige landbouwers van dat oord.
Terwijl hij met zijne eigene uitgebreide zaken zich bezig hield, in welker behartiging hij een voorbeeld van naauwkeurigheid was, hooren wij niet meer van Kolonel washington, behalve dat hij Regter was bij het geregtshof van het landschap, waar hij toen woonde, en ook nog tot een' eerpost in Virginia geraakte, tot dat hij wederom geroepen werd ten dienste van zijn geboorteland, alwaar men voorbereidselen tot de Amerikaansche Omwenteling begon te maken. De gebeurtenissen van dien tijd bragten weldra al de krachten zijner ziel in werking, nadat hij zijne kunde en bekwaamheid verrijkt en vergroot had door opmerken, lezen, nadenken en ondervinding, bij vordering in jaren. Hij was een der zeven voorname burgers, welke Virginia vertegenwoordigden op de eerste vergadering, die te Philadelphia plaats had in Herfstmaand 1774.
Tot een' verdedigenden oorlog tegen de willekeur en den dwang van Grootbrittanje werd besloten door die achtbare vergadering, welke uit verlichte mannen bestond. Met eenparige stemmen koos men george washington tot Opperbevelhebber der legers van Amerika. Daar men zoo groot vertrouwen in hem stelde, nam hij den post aan, doch met een zedig wantrouwen van zichzelven, verklarende uit opregte nederigheid, dat hij vreesde, de vereischten daartoe niet te bezitten; terwijl hij er alleen toe besluiten kon op voorwaarde, dat hij geene geldelijke belooning voor zijne diensten zou ontvangen.
Onder de vrienden der vrijheid veroorzaakte deze aanstelling vertrouwen en hoop, goedkeuring en blijdschap. De krijgslieden gaven met geestdrift hunne vreugde te kennen. Washington ontving te dier gelegenheid de hartelijkste gelukwenschingen van de aangestelde mag-
{==575==} {>>pagina-aanduiding<<}
ten in den lande. Daar alles zonder eenige mededinging of tegenkanting was geschied, kon er geen nijd of afgunst ontstaan. Ieder zag het duidelijk in, en men erkende het algemeen, dat hij, zoo niet de eenige, althans de meest geschikte persoon was, op wien men in dit belangrijk tijdstip een zoodanig vertrouwen kon stellen. Dit was alzoo eene openbare hulde, welke allen gaarne aan uitstekende bekwaamheden toebragten.
Toen washington als Generaal het opperbevel aanvaardde, bevond hij, dat het leger grootelijks gebrek had aan krijgsbehoeften, vooral aan bajonetten en kleedingstukken, als ook aan krijgsgereedschap. Er waren geene bekwame Ingenieurs bij hetzelve. Men kende nog geenszins die naauwkeurige krijgstucht en ondergeschiktheid, welke de wezenlijke sterkte eener legermagt uitmaken. De manschap was uitmuntend en tot groote dingen in staat, doch moest eerst nog anders geregeld, beter geoefend en afgerigt worden. De Generaal hield zich onvermoeid bezig, om de bestaande gebreken te verhelpen. Groot waren de zwarigheden, waarmede hij had te kampen; maar de meesten kwam hij te boven door vlijt en verstand.
De hoedanigheden, welke washington, als krijgsman, gedurende den Omwentelingsoorlog vooral aan den dag legde, waren een vaardig begrip, een helder doorzigt, eene koelbloedige bezadigdheid, welke nooit in verwaaring geraakte, eene standvastigheid, welke niet aan het wankelen was te brengen, en een juist oordeel, dat zelden faalde. Bij onderscheidene gelegenheden gaf hij alzoo blijken van ongemeene talenten; doch wijze voorzigtigheid gebood hem, te rade te gaan met de weinige hulpmiddelen, welke hem ten dienste stonden. Hij moest gevolgelijk soms nalaten, wat hij anders zou hebben kunnen uitvoeren. Het is in den krijgsman eene loffelijke eigenschap, wanneer hij, bij het wagen van groote ondernemingen, vooraf de middelen, daartoe vereischt, berekent; wil hij, zonder de noodige middelen, evenwel doordrijven, zoo is het roekeloosheid. Aan

{==576==} {>>pagina-aanduiding<<}
deze fout maakte washington zich nooit schuldig. Als legerhoofd muntte hij hierin uit, (en dit is de voortreffelijkste eigenschap, die een bevelhebber kan bezitten) dat hij zijne maatregelen en bewegingen steeds op de volkomenste wijze deed overeenstemmen met de magt en middelen, waarover hij kon beschikken. Wanneer hij rekende, in sterkte en stelling met den vijand gelijk te staan, waagde hij den strijd; doch begreep hij, niet tegen denzelven bestand te zijn, zoo vermeed hij het gevecht, al zoude er ook een' tijdlang de roem zijner wapenen bij lijden. Was het geval twijfelachtig, zoo wist hij voordeel te trekken van elke gunstige omstandigheid, die mogt voorkomen; en hij was tevens vindingrijk in het voortbrengen van zoodanige omstandigheden, wanneer ze niet van zelve zich aanboden. Door deze menigvuldige proeven van vernuft en bekwaamheid gelukte het hem, zijn leger te bewaren voor het zwaard van eenen magtigeren vijand, en de volkomene vrijheid en onafhankelijkheid van zijn land te bevechten. De manschap, waarover hij het bevel voerde, was nog zoo weinig geoefend en in krijgskunde bedreven, en doorgaanss had hij met zoodanige minderheid tegen talrijker benden te strijden, dat zijne zaak buiten twijfel verloren geweest zoude zijn, indien hij anders had gehandeld.
De gevangenneming van Lord cornwallis was het laatste schitterende wapenfeit, waaraan de Generaal washington persoonlijk deel had. Die gebeurtenis deed de Engelsche Regering begrijpen, dat een verder voortzetten van den oorlog niets anders ten gevolge zou hebben, dan een nutteloos verkwisten van geld en bloed. Van dien kant werden dus voorslagen tot vrede gedaan op billijke voorwaarden. Men nam het aanbod aan, en de Amerikaansche legers waren weldra afgedankt.
Bij het aannemen van een' bondgenootschappelijken regeringsvorm, werd washington door het gansche volk met algemeene stemmen, niet ééne uitgezonderd, tot President van de Vereenigde Staten gekozen. Na vele tegenbedenkingen liet hij eindelijk deze keuze zich

{==577==} {>>pagina-aanduiding<<}
welgevallen. Gevoel van pligt noopte hem, daarin te berusten, ofschoon hij veel liever als ambteloos burger zoude geleefd hebben.
Zijne verheffing tot eersten overheidspersoon veroorzaakte eene algemeene vreugde en deed de hoop herleven. Onder het bestuur van washington kon men niet twijfelen aan de heilzame uitwerkselen der nieuwe staatsregeling. Ieder geloofde, dat de man, die eenmaal het vaderland had verdedigd tegen buitenlandsche vijanden, hetzelve nu verder ook wel voor verderf en ondergang zou weten te bewaren.
Nadat washington twee malen den post van President had waargenomen, begreep hij, ofschoon nu ten volle van den goeden uitslag verzekerd, ten derden male zich niet te moeten laten benoemen. Hij begon iets van de bezwaren des ouderdoms te gevoelen, ofschoon hij nog weinig van deszelfs zwakheden ondervond; doch hij was het gewoel, de beslommeringen en den glans des staatkundigen levens moede, en had een vast voornemen, om zijne nog overige dagen in rust, als een ambteloos persoon, door te brengen.
Nadat hij op zekeren dag zich bezig had gehouden met het gadeslaan van eenige verbeteringen, die hij op zijn landgoed wilde invoeren, kreeg hij in den nacht van den 13den van Wintermaand 1799 eene ontsteking in de keel. Deze ongesteldheid was zoo hardnekkig en hevig, en nam zoo schielijk toe, dat hij, in weerwil van alle aangewende geneesmiddelen, reeds den volgenden nacht overleed.
Het afsterven van dezen waarlijk doorluchtigen man was zoodanig, als men kon verwachten, na alles, wat er voorafging - zonder eenige zwakheid of vreeze, zonder eenig ongeduld of klagte. Hij toonde mannelijke bezadigdheid, kalmte en helderheid van geest. Hij gedroeg zich op eene waardige wijze, en onderwierp zich met gelatenheid. Geene baat vindende bij de middelen, die zonder ophouden tot verligting aangewend werden, en overtuigd zijnde, dat zijne ontbinding nabij was, ver-
{==578==} {>>pagina-aanduiding<<}
zocht hij degenen, die hem omringden, dat men hem nu zonder verdere bemoeijing zou laten sterven. Hij ontkleedde zich zelf, begaf zich rustig te bed, plaatste zich in eene gepaste houding, sloot zijne oogen met eigene hand, en blies kort daarop den adem uit, zonder eenig teeken van benaauwdheid.
De treurmare, die zich in korten tijd het geheele land door verspreid had, veroorzaakte eene zoo hevige en algemeene ontroering, als misschien nooit bij den dood van eenig sterveling plaats had.
Zoo veel over de bekwaamheid en heldendaden, over het leven en den dood van washington. - Zijn voorkomen duidde zijn karakter aan. Hetzelve vertoonde de kennelijkste blijken van grootheid en verhevenheid, die wij ooit in eenigen persoon aanschouwd hebben. Het is onmogelijk, met woorden een juist denkbeeld van zijne gedaante en van zijn gelaat te geven. Wij kunnen alleen zeggen, dat in beide zekere eerbiedwekkende achtbaarheid was. Ieder, die hem naderde, gevoelde het, dat hij in tegenwoordigheid van den grootsten man zich bevond. Hij had eene lengte van meer dan zes voet. De bouw zijns ligchaams was wèl geëvenredigd en gespierd. Alles duidde ongemeene sterkte aan. Zijne bewegingen waren gemakkelijk en bevallig. Zijne gelaatstrekken, welke meer van den Griekschen dan van den Romeinschen vorm hadden, zou iemand, die hem eenmaal gezien had, niet ligt vergeten; schoon men, bij het aanschouwen van hem, daaraan ook weinig dacht, van wege den indruk, welken hij door zijne geestvermogens maakte.
Penseel en beitel hebben met elkander gewedijverd in loffelijke pogingen, om eene gelijkende beeldtenis van hem te vervaardigen. Men kon echter niet naar wensch slagen. Ofschoon de voornaamste beeldhouwer en de eerste schilder van dien tijd al hun kunstvermogen daaraan beproefden, washington is geenszins naar waarheid getroffen. Hij had iets, dat hem bijzonder eigen was, en dat bezwaarlijk op doek of in marmer uitgedrukt kan worden. Die hemzelven nooit aanschouwde, zal uit de

{==579==} {>>pagina-aanduiding<<}
afbeelding zich slechts een onvolledig denkbeeld van hem vormen. Hij was, in den waren zin des woords, een origineel, maar geen model, om volkomen na te volgen. Hij zelf had niemand gecopieerd, en geen kunstenaar was in staat, hem te copiéren.
Washington was, gedurende zijn openbaar en bijzonder leven, steeds gewoon, des morgens vroeg op te staan. In het huis zijner moeder, waar de eerste grondtrekken van zijn karakter gelegd werden, had men zoo grooten afkeer van traagheid en lang slapen, als de natuur van het luchtledige. Wij vinden dezen man van orde en werkzaamheid, het zij als eersten overheidspersoon, het zij als ambteloos burger, des winters een of twee uren vóór den dageraad, en des zomers met het aanbreken van den dag, bij zijne boekerij. Wij staan verbaasd over den ontzaggelijken arbeid, door hem volbragt. Alleen door eene ten uiterste naauwkeurige orde was hij in staat, zoo veel af te doen, als misschien aan een half dozijn gewone, doch werkzame menschen al hun leven bezigheid verschaft zou hebben. Nemen wij in aanmerking de groote hoeveelheid zijner staatspapieren, zijne menigvuldige buiten- en binnenlandsche, zoo wel als bijzondere briefwisseling, zoo in zijne ambtsbetrekking, als buiten dezelve, dan kunnen wij naauwelijks ons verbeelden, hoe één man in staat was, zoo vele zaken en alles zoo wèl te doen. Zijn opschik kostte hem weinig tijds. Een enkele bediende zorgde voor zijne kleederen en legde die in gereedheid; insgelijks bond deze zijn haar op. Hij zelf schoor zich den baard en kleedde zich. Alhoewel hij slechts weinige van zijne kostelijke oogenblikken aan dit alles besteedde, bemerkte men toch steeds eene bijzondere netheid in zijn gewaad en voorkomen. Zijne kleeding was eenvoudig, van de beste stof, doch naar oude snede. Als President der Vereenigde Staten leefde hij op eenen voet, overeenkomstig dezen hoogen rang, doch vermeed, zoo veel mogelijk, alles, wat naar pracht of praal zweemde. Zijne uitgaven gingen toen het jaargeld, dat hij van landswege ontving, zoo verre te bo-
{==580==} {>>pagina-aanduiding<<}
ven, dat hij de opbrengst van den verkoop van een niet onbeduidend landgoed daaraan opofferde.
De President verscheen nooit in krijgsmansgewaad, behalve wanneer hij zijne broeders van de Cincinnatus-orde ontving, of bij de monstering der krijgslieden. Dan vertoonde hij zich met de oude kleuren, die het teeken van den strijd tegen Engeland waren, en in de uniform der vrijwilligers, welke hij vóór de Omwenteling aanvoerde. Hij droeg prachtige epauletten, een geschenk, zoo wij meenen, van den Generaal lafayette, en het diamanten eereteeken van de Cincinnatus-orde, hem aangeboden door de zeelieden van de Fransche vloot, onze bondgenooten in den vrijheidsoorlog. Voor het overige droeg de Opperbevelhebber te land en ter zee eene zeer eenvoudige kleeding van blaauwe stof. De opgetoomde hoed, met de kokarde van zwart lint, was het eenige teeken van den heldentijd, dat hij, als Bevelhebber, gedurende zijn burgerlijk bestuur behield. In alle andere opzigten scheen hij opzettelijk in zijn' persoon den krijgsman te willen doen vergeten, opdat de hoedanigheden van den burger te meer mogten uitkomen in zijn openbaar leven.
Met zonsopgang bezocht en bezigtigde washington bestendig zijne stallen. Hij was een groot liefhebber van paarden, en had alles, wat daartoe behoorde, steeds in de volkomenste orde. Men zegt, dat de paarden, die hij in den strijd voor de onafhankelijkheid gebruikte, van een voortreffelijk ras waren. Ook weet men nog, welk paard den held tot de grootste zijner overwinningen voerde, toen hij den overwonnen vijand deszelfs zwaard ontnam, op den altijd gedenkwaardigen dag van den 19den van Wijnmaand 1781. Hetzelve had eene kastanjebruine kleur, met witte bles en pooten, en was nelson genoemd, naar den vaderlander van dien naam, den Gouverneur van Virginia. Het lot van dit geliefde paard van washington verschilde veel van dat des vurigen harddravers. Nadat de overwinnaar van hetzelve afgestegen was, werd het niet meer beklommen, maar

{==581==} {>>pagina-aanduiding<<}
graasde des zomers in de weide, werd des winters op stal wèl verzorgd, dikwijls ook door de hand zijns meesters gestreeld, en stierf eindelijk van ouderdom, op Mount Vernon, vele jaren na de Omwenteling.
Den morgen bragt washington voorts in zijne boekerij door, tot aan het uur van het ontbijt. Even als in zijne kleeding, hield hij zich hier aan het eenvoudige. Hij gebruikte namelijk telkens zeker Indiaansch gebak, honig en thee. Na het opstaan van tafel werden, indien er gasten waren, - en dit was meestal het geval - hun boeken en nieuwspapieren aangeboden. Terwijl dus ieder naar zijnen smaak uitspanning of bezigheid kon zoeken, deed de beroemde landman zijne dagelijksche wandeling, ter verzorging van zijne landbouwkundige belangen. Geheel alleen ging hij overal rond op zijn landgoed, bezocht de arbeiders bij hun werk, hield zelf naauwkeurig het oog over alle werkzaamheden op zijne uitgestrekte landerijen, voerde nuttige verbeteringen in, en bestuurde dat alles in eigen persoon. Hij nam de proef van onderscheidene, zoo buiten- als inlandsche, voorslagen tot een' verbeterden landbouw, en toonde derzelver bij ondervinding geblekene nuttigheid, in bijzondere toepassing op onze landhuishoudkunde. Door zijnen ijver en door zijne bekwaamheid gaf hij spoed aan den ploeg, en bevorderde den landbouw, die in zoo naauw verband staat met nationalen rijkdom, volksvlijt en onafhankelijkheid.
Onder steeds nuttige werkzaamheid, matig genot, en ware genoegens des huiselijken levens, spoedden alzoo de latere dagen van den Vader zijns lands daar heen; en het was een lust, dezen zoo algemeen geachten man, die eenen roemrijken strijd had gestreden, die het doel zijner wenschen bereikte, en het loon van al zijne moeiten mogt vinden in de vrijheid en welvaart van een rijzend Gemeenebest, te zien rusten van zijne menigvuldige werkzaamheden en in stilte leven op het landgoed Mount Vernon.


{==582==} {>>pagina-aanduiding<<}

Giulio.

(Vervolg en slot van bl. 543.)

Aan de poort van het klooster zat eene arme vrouw met haar kind; beide leefden van theresa's aalmoezen. De kleine carlo volgde haar dikwijls, droeg haar kerkboek, en bad aan hare zijde.
Giulio, die theresa niet durfde aanspreken, gelastte carlo, haar te zeggen, dat vader giulio haar in den biechtstoel, des avonds te zeven ure, zoude wachten. Welk een dag voor giulio! Hij beefde op het denkbeeld, dat hij met theresa zoude alleen zijn. Neen! hij bezit den moed niet, haar vaarwel te zeggen; hij verkiest de pen, om haar niet te zien. Carlo ontvangt den brief voor haar. - Bij het ontvangen zijner eerste boodschap was theresa geweldig onthutst. ‘Wat wil hij van mij?’ zegt zij; ‘wij waren zoo gelukkig!’ Echter laat zij zich op het bepaalde uur in de kerk vinden. Carlo reikt haar den brief over. Zij opent dien in de uiterste ontroering; maar hoe groot is hare wanhoop, wanneer zij de volgende regelen leest: ‘Vlugt, onbedachte vrouw! en bezoedel de heiligheid dezer plaats nimmer weêr! Verban eene herinnering, die de foltering van mijn leven uitmaakt! Ik heb u nooit bemind; ik wil u niet wederzien!’
Dit vonnis verscheurde theresa het hart. Tegen hare wroegingen kon zij worstelen; maar hij bemint haar niet meer, maar hij heeft haar nooit bemind! Haar zelfstrijd folterde minder, dan deze woorden. Zij werd door eene hevige koorts aangetast; haar leven was in gevaar; de naam van giulio zweefde dikwijls op hare lippen; maar de liefde beschermde haar tot in hare waanzinnigheid toe; die naam werd niet verraden; zij fluisterde alleen van tijd tot tijd zeer zacht: ‘Ik heb u nooit bemind!’
Maar giulio, giulio, heeft hij zijne rust wedergevonden, heeft hij zijne wroegingen versmoord? Neen, zijn leven is ellendig, en nadat hij theresa betuigde, dat hij haar niet meer bemint, geeft hij zich onbeteugeld aan zijnen noodlottigen hartstogt over. Het offer, dat hij gebragt heeft, schijnt hem genoegzaam, zoo veel heeft hem die brief gekost. O, theresa! zoo gij wist, hoe duur hij den ramp-
{==583==} {>>pagina-aanduiding<<}
zaligen giulio is te staan gekomen, uwe eigene smart zou door de gedachte aan zijn lijden verzacht worden. Giulio was ter prooije aan de verscheurendste ongerustheid: drie maanden waren verloopen, en hij had niets van theresa vernomen. De tijd scheen zijne liefde nog te vermeerderen, en meer dan ooit ontvlugtte hij der menschen omgang. Onder voorwendsel van den kwijnenden toestand zijner gezondheid, deed hij zich door vader ambrosio van alle uiterlijke pligten ontslaan. Hij was immer in zijne cel opgesloten, of dwaalde 's nachts tusschen de graven rond, alleen genoegen vindende in zijn breidelloos gevoel, en noch de kracht hebbende om zijne liefde te verdooven, noch die om er zich aan over te geven. Boven dit alles werd hij verscheurd door de angsten van die pijnlijke onzekerheid, die het leven zonder herinnering en zonder verwachting verslindt.
Op de lange ziekte van theresa volgde eene niet minder zorgvolle kwijning. Zij voelde haar einde naderen, en wilde hare laatste godsdienstpligten vervullen. Haar echtgenoot, die haar teeder beminde, zag wel, dat een geheim verdriet haar naar het graf sleepte, maar eerbiedigde haar stilzwijgen en veroorloofde zich geene enkele vraag. Hij verzocht vader ambrosio, die zich alom achting en eerbied verworven had, haar te komen zien. Ambrosio beloofde zulks; maar een onvoorzien toeval verhinderde hem; hij gelastte giulio, hem te vervangen, en bij Signora vivaldi (den echtgenoot van theresa) de smart eener stervende te verzachten. Helaas! giulio, zelf het offer der somberste wanhoop, had slechts zuchten, slechts tranen, geen enkel vertroostend woord! Hij wilde zich verontschuldigen, maar vergeefs; ambrosio hield aan met hem de vervulling van dien pligt op te dragen. Giulio gehoorzaamde, en begaf zich naar Signora vivaldi. Men geleidde hem in een flaauw verlicht vertrek, waarin eene talrijke schaar schreijende vrienden het bed eener vrouw omringde. Toen hij binnentrad, ging men uit eerbied voor zijn ambt terug, en giulio was met de zieke alleen.
In eene onbeschrijfbare verwarring, onbewegelijk en besluiteloos bleef hij staan. ‘Mijn vader!’ zegt de stervende, ‘is er genade in den hemel voor eene arme zondaresse?’ Naauwelijks zijn deze woorden gesproken, of giulio ligt geknield bij het sterfbed. ‘Theresa! theresa!’ roept hij uit. Wie kan beschrijven, wat zij beide gevoelden?

{==584==} {>>pagina-aanduiding<<}
Alle verklaring was nutteloos. Zij beminden elkander. Giulio zegt haar alwat hij om harentwil geleden heeft, en beschuldigt zichzelf van al haar leed. ‘Vergeving, o! vergeving, theresa! Giulio is voor altijd de uwe!’ Deze teedere woorden herriepen theresa in het leven. Zij kon niet spreken; maar zij zag giulio, zij hoorde hem, zij drukte zijne hand; zóó te sterven, scheen haar zoeter toe dan te leven. Giulio drukte haar in zijne armen; hij zoude hare dagen ten koste der zijne hebben willen verlengen. ‘Gij blijft leven, niet waar? Uw vriend is bij u. O, mijne theresa! spreek tot mij! Zal ik u niet meer hooren?’ De toon dezer stem scheen theresa's krachten te doen herleven. ‘Ik bemin u, giulio! ik bemin u!’ fluisterde zij hem toe. Deze woorden bevatten geheel haar leven: wat zouden meerdere zeggen? Snel vervlogen de oogenblikken van dit onderhoud; de zekerheid van elkander te zullen wederzien kon alleen den moed tot scheiden geven.
Theresa keerde tot vroegere gezondheid terug; giulio zag haar elken dag; eene zachte vertrouwelijkheid heerschte tusschen hen, en giulio scheen zijne bezwaren en zijne wroegingen te vergeten. Geheel van theresa vervuld, sloeg hij met het teederste belang den voortgang harer herstelling gade; hij durfde haar niet bedroeven; hij voelde, dat haar leven van hem afhing, en dit voorwendsel rekende hij zich als een pligt toe.
Intusschen waren twee jaren verloopen, sinds hij Rome had verlaten; en op den verjaardag der noodlottige voorzegging verviel hij in eene sombere mijmering. Theresa wilde de reden zijner droefheid weten. Zij had hem nimmer naar iets, dat zijn lot betrof, gevraagd; maar nu haar besluit genomen was, om in alwat hem aanging te deelen, nu moest zij er de oorzaak van weten. Giulio verhaalde haar, na lange aarzeling, zijne ontmoeting met de Sibille, en zijne vlugt uit het vaderlijk huis. In den loop van het verhaal verlevendigden zich alle zijne akelige herinneringen, en op een' angstigen toon riep hij uit: ‘Onbegrensde Liefde! Heiligschennis! Moord!’
Theresa was hevig aangedaan; maar de woorden: ‘Onbegrensde Liefde,’ wierpen eene noodlottige verblinding over haar hart en verbeelding, en wanneer giulio herhaalde: ‘Heiligschennis! Moord!’ dan antwoordde zij zacht-
{==585==} {>>pagina-aanduiding<<}
kens: ‘Onbegrensde Liefde!’ meenende daardoor de kalmte aan zijnen geest weder te geven; want voor haar was de liefde alles! Soms wierp giulio, door de hevigheid zijner drift vervoerd, eenen brandenden blik op haar, dien zij niet durfde ontmoeten; zij voelde haar hart kloppen, haar geheel ligchaam sidderen, en eene gevaarlijke stilte volgde op deze hevige gemoedsbewegingen. Nog evenwel waren zij gelukkig; want zij waren nog onschuldig. Giulio was verpligt, ter vervulling eener belangrijke zending, waarmede vader ambrosio hem belast had, zich te verwijderen. Hij had den moed niet, theresa mondeling vaarwel te zeggen; hij schreef haar, en beloofde eene spoedige terugkomst. Maar, door duizenderlei omstandigheden wederhouden, bleef hij meer dan eene maand van Messina afwezig. Bij zijne aankomst is zijne eerste schrede naar theresa gerigt, die hij alleen vindt op eene terras aan den oever der zee, in de gedachte aan hare liefde verzonken. Nimmer kwam zij hem zoo schoon, zoo verleidend voor. Hij beschouwde haar een oogenblik met verrukking; maar hij kon het verlangen, haar te spreken, haar te hooren, niet lang wederstaan. Hij riep haar; zij schrikte; zij zag hem, en wierp zich in zijne armen. Bedwelmd door hare teederheid, beantwoordde giulio ze vurig: maar eensklaps stoot hij haar met afgrijzen van zich, valt op zijne knieën, en blijft met gevouwen handen en starenden blik liggen, terwijl eene vreeselijke rilling hem aangrijpt. Zijne doodelijke bleekheid en de verwilderde uitdrukking van zijne gelaatstrekken maakten dit tooneel
voor theresa inderdaad akelig. Zij durfde hem niet naderen, en was voor de eerste maal niet in staat, in zijne aandoening te deelen. ‘Theresa!’ zeide hij eindelijk met eene doffe stem, ‘wij moeten scheiden. Gij weet niet, wat gij te vreezen hebt!’ Theresa hoort hem niet, maar ziet zijne ontsteltenis en poogt hem te doen bedaren; hij stoot haar andermaal terug. ‘In 's Hemels naam,’ roept hij uit, ‘nader mij niet!’ Zij beeft en blijft onbewegelijk staan; zij kende van de liefde alleen hetgeen dezelve teeders heeft en kon derzelver woede niet begrijpen. Giulio, door haar zwijgen tot zichzelven gekomen, staat eensklaps op. ‘Morgen,’ zegt hij, ‘zal mijn lot beslist zijn!’ en vertrekt, zonder theresa tijd te laten, hem te antwoorden.
's Anderendaags ontving theresa het volgende briefje: ‘Theresa! Ik kan u niet meer bezoeken. Ik ben ongeluk-
{==586==} {>>pagina-aanduiding<<}
lukkig bij u. Ik weet, dat gij niet begrijpen kunt, wat ik gevoel. Theresa! gij moet u aan mij overgeven; maar het moet vrijwillig zijn. Nimmer zal ik in staat zijn, om van uwe zwakheid misbruik te maken. Gisteren (gij hebt het gezien) heb ik mij uit uwe armen gerukt; want gij hebt niet gezegd: “Ik wil de uwe zijn.” Evenwel, bedenk het wèl; wij maken elkander voor eeuwig ongelukkig! O, theresa! eeuwig verderf! hoe vreeselijk zijn die woorden! Zelfs in uwe armen zullen zij mijn geluk verstoren. Voor ons is er dan geen vrede meer, en heeft de dood, onze eenigste toevlugt, zelfs geen rust! Morgen, zoo gij mij wilt wederzien, (en gij weet nu, tot wat prijs!) morgen, zeg ik, zult gij carlo ter kerke zenden. Zoo hij uw gebedenboek medebrengt, zal mij dit een teeken zijn, dat gij van giulio afziet; maar, theresa! zoo hij zonder dit boek komt, dan, o! dan zijt gij voor altijd de mijne. Voor altijd - het is het woord der eeuwigheid - hoe durven mijne lippen het uitspreken? - Vaarwel!’
De zachte en beschroomde theresa schrikte bij het lezen van dezen brief; de woorden, eeuwig verderf, schenen haar eene schrikkelijke vervloeking te behelzen. ‘Giulio!’ riep zij uit, ‘wij waren zoo gelukkig! waarom is ons geluk u niet genoeg?’ Zij was besluiteloos. Hem niet meer zien, was haar onmogelijk; ‘en toch,’ zeide zij, ‘toch zal de wroeging, zoo ik hem zie, hem zonder ophouden vervolgen. O, giulio! gij vertrouwdet mij uw lot toe; ik moet mij opofferen, om u te redden.’ - Carlo werd gelast, het boek naar de kerk te brengen; hij legde het op de plaats van theresa.
Wat giulio aangaat, eene vermeerdering van liefde, eene vermeerdering van wroeging was hem behoefte geworden; en toch kon hij, ondanks de hevïgheid van zijnen hartstogt, niet besluiten, theresa te bezitten, zoo zij zich niet vrijwillig aan hem overgaf. Wreed door zwakheid, wilde hij alzoo de verantwoording der misdaad op haar laden.
De kerk was reeds lang ledig. Giulio wachtte carlo; hij zag hem den stoel van theresa naderen en het boek er op leggen. Nu is hij zichzelf niet meer meester; hij snelt toe, neemt het boek, geeft het aan carlo weder, en gebiedt hem, het aan zijne meesteres terug te brengen.

{==587==} {>>pagina-aanduiding<<}
Lang blijft hij onbewegelijk staan op de plaats, waar hij het vonnis over zijn lot en dat van theresa verwachtte. Eindelijk ontwaakt hij uit den droom, door de verwarring zijner gedachten geboren, en zegt in stilte: ‘Ik zal haar zien!’
Carlo keerde naar theresa terug, en gaf haar het boek, zeggende, dat vader giulio het haar zond. Wie schetst theresa's aandoening? Zij wist, dat giulio zoude terugkomen, en wachtte hem af op dezelfde terras, waar zij elkander het laatst hadden gezien. Hij verscheen, maar zwijgend, somber en met wankelenden tred. Theresa las in zijne ziel; zij had bij de gedachte aan deze ontmoeting gehuiverd; zij was sterk genoeg geweest, die te weigeren; maar nu zij den beminde harer ziel zoo ellendig zag, nu had zij alleen moed om hem te troosten, nu was zij noch beschroomd noch bevende meer, maar naderde hem, zeggende: ‘Giulio! Ik ben de uwe!’ (*)

Giulio, door wroeging verteerd, werd somber en woest, zelfs bij theresa; de teederste liefkozingen konden hem niet meer doen bedaren, Nogtans was de liefde van theresa door haar offer zelf grooter geworden. Zij zuchtte in stilte over de verandering, welke zij in giulio bespeurde; maar zij durfde er niet over klagen; zij vreesde hem te zullen bedroeven, en vleide zich nog altijd met de hoop, hem zoo gelukkig te maken, dat hij alles buiten haar zou vergeten. De ondankbare, verre van hare innige hartelijkheid te beantwoorden, beschuldigde haar van zijn ongeluk. ‘Gij hebt mij verleid; gij hebt mij bedorven,’ zeide hij; ‘zonder u zoude mijne ziel nog zuiver zijn.’ Zijne bezoeken verminderden en hielden eindelijk geheel op. Theresa deed hem bij zich vragen, ging dagelijks ter kerke, schreef hem elken dag. Hare brieven werden ongeopend teruggezonden, en giulio verliet zijne cel niet meer. Maar theresa moest hem spreken; zij moest hem een nieuw geheim vertrouwen, - helaas! het geheim eener moeder! Wat zal er van haar worden, zoo hij voortgaat haar te verlaten? Zij

{==588==} {>>pagina-aanduiding<<}
hoort, dat giulio den volgenden Zondag de Mis moet bedienen; zij mag deze gelegenheid niet verzuimen; zij gevoelt, dat meer dan haar leven er van afhangt, en deze gedachte geeft haar kracht en moed. Een belangrijk ontwerp houdt haar bezig, en vervult hare gansche ziel. De twee dagen, die dien voorafgaan, waarop zij giulio zal wederzien, worden geheel aan de vlugt, welke zij ontwlerp, besteed. De ligging des kloosters aan den oever der zee zal hunne onderneming te gemakkelijker doen gelukken. Wat de plaats betreft, werwaarts zij zullen vlugten, daaraan heeft zij geen oogenblik gedacht; giulio zal er naar zijne verkiezing over beslissen; want alles, alles buiten guilio is theresa onverschillig geworden. Zij had een klein vaartuig gehuurd, en alles zoo in het geheim en met zoo veel voorzigtigheid beschikt, dat men niets van haar voornemen vermoedde. Hare onrust bespaarde haar de schrikkelijke gedachte aan de mogelijkheid van den tegenstand, dien zij vinden kon.
De zoo lang gewenschte dag kwam eindelijk, en theresa, in een' langen zwarten sluijer gehuld, plaatste zich bij het altaar. Giulio konde haar niet herkennen, terwijl zij alle zijne bewegingen bespiedde; en, toen de vergadering was uiteengegaan, plaatste zij zich achter een' pilaar, langs welken hij moest heengaan, om naar het klooster terug te keeren. Toen zij hem zag naderen, ontwaarde zij, dat hij meer dan immer aan de smart ter prooije was. Met de armen over de borst gekruist, met gebogen hoofd ging hij, met den zwaren en slependen tred van een' misdadiger. Theresa zag met diepe aandoening zijne wanhoop; zij zoude haar eigen leven voor zijne rust hebben willen opofferen; maar zij mag niet langer aarzelen; het onschuldig wezen, waaraan zij weldra het aanzijn zal geven, vraagt haar een' vader. Zij vertoont zich aan hem. ‘Blijf!’ roept zij uit, ‘blijf, giulio! Ik moet u spreken. Gij moet mij hooren. Ik verlaat u niet, vóór gij mij den sleutel van den tuin des kloosters gegeven hebt. Ik moet dien hebben. O, giulio! het is mijn leven alleen niet meer, dat van u afhangt!’
Bij het hooren van deze woorden schijnt giulio als uit een' vreeselijken droom te ontwaken. ‘Ongelukkige!’ antwoordt hij, ‘wat zegt gij? Ga, vlugt ver van deze plaats!’ Maar theresa werpt zich aan zijne voeten, en zweert,

{==589==} {>>pagina-aanduiding<<}
dat zij hem niet verlaten zal, eer hij aan haar verzoek heeft voldaan. Alle pogingen van giulio, om haar te ontsnappen, zijn vruchteloos; eene bovennatuurlijke kracht schijnt theresa te bezielen. ‘Zweer mij,’ zegt zij, ‘dat wij elkander om middernacht zullen wederzien!’ Terwijl zij hierop aandringt, hoort giulio eenig gedruisch; hij geeft haar den sleutel. ‘Tot middernacht,’ zegt hij, en zij scheiden.
Omstreeks middernacht begeeft theresa zich naar den hof; de nacht was donker; zij durfde, voor ontdekking bevreesd, niet roepen; maar weldra hoort zij de stappen van iemand, die haar nadert, - het was giulio. ‘Wat wilt gij van mij?’ zegt hij tot haar; ‘spreek! de oogenblikken zijn kort. Houd op, ik smeek het u, houd op een' rampzalige te vervolgen, die u nooit gelukkig kan maken! Theresa! ik bemin u; zonder u is het leven mij een ondragelijke last, en toch gaan bij u mijne wroegingen mijne krachten te boven; zij vergiftigen, zij ontheiligen zelfs mijne kalmste, mijne plegtigste oogenblikken. Gij hebt mijne wanhoop gezien. Hoe dikwerf heb ik u beschuldigd! Vergeef, vergeef, mijne welbeminde! Het is regtvaardig, dat ik mijzelven straffe. Ik heb van u afgezien. Dit offer verzoent mijne misdaad.’ Hij hield op te spreken, door droefheid overstelpt. Theresa zocht hem te troosten, zocht hem eene gelukkige toekomst te doen zien. ‘Giulio!’ herneemt zij, ‘zoo alleen zucht voor mijzelve mij dreef, ik zoude u hier niet hebben durven bescheiden; even min als gij zou ik den dood gevreesd hebben. Maar het pand onzer liefde dwingt ons te leven. Kom dan, giulio! laat ons vertrekken; alles is voor onze vlugt gereed.’ Giulio, geweldig ontroerd, laat zich door haar leiden. Nog eenige oogenblikken, en zij zijn voor altijd vereenigd. Maar eensklaps rukt hij zich uit de armen van theresa los. ‘Neen!’ roept hij uit, ‘nooit!’ en stoot haar een' dolk in het hart. (*)

{==590==} {>>pagina-aanduiding<<}

Zij valt, en giulio is met haar bloed bedekt. Hij stond onbewegelijk, en wierp een' verwilderden blik op haar. De dag begon aan te brekem; de kloosterklok sloeg het uur des ochtendgebeds. Giulio nam het levenlooze ligchaam van haar, die hij zoo teeder bemind had, op, en wierp het in zee. Toen trad hij, buiten zichzelven, met verhaasten tred in de kerk. Zijn met bloed bevlekt kleed, de dolk, dien hij nog in de hand houdt, alles verraadt hem. Men greep hem, zonder dat hij eenigen wederstand bood, en giulio verdween voor altijd. (*)
e.j. potgieter, Vert.
Antwerpen.

Revue Britannique, Avril 1830.
‘Napoleon was een Verteller van den eersten rang; zijne Italiaansche verbeelding drukte een' eigenaardigen en opmerkelijken stempel op al zijne verhalen. Vóór dat zijne veroveringen in Italië hem vermaard gemaakt hadden, had hij reeds te Parijs, in de gezelschappen van Mad. talien, een' naam gemaakt door zijne bekwaamheid in het vertellen van spookhistoriëm, die altijd, naar de getuigenis van alle aanwezigen, een somber en sterk gekleurd karakter bezaten. - Ook denon had te dezen een zoo groot talent, dat napoleon niet zelden een' slecht' verteller in de rede viel, met te zeggen: ‘Denon! vertel gij ons dat.’

Voorbeeld van hongersnood, geleden door een' bijzonder' persoon, tijdens de belegering van Manheim door de Franschen.

Het volgend verhaal verdient voor vergetelheid bewaard te worden, al ware het alleen, om te doen zien, hoe lang een mensch het zonder spijs kan uithouden, en welke de voornaamste verschijnselen zijn, die met dat hongerlijden gepaard gaan. Het bedoelde geval geb eurde bij de belegering van

{==591==} {>>pagina-aanduiding<<}
Manheim door de Franschen. De man, die het ondervonden had, leefde nog vóór weinige jaren te Frankfort. Het verhaal wordt, zoo veel mogelijk, met zijne eigene woorden medegedeeld.

- Het beleg nam eenen aauvang, en het beschieten begon hevig te worden, zoodat de inwoners blijde waren, zich ergens in eenigen schuilhoek te kunnen verbergen. De batterijen bestreken elke straat, en de kelders onder de huizen waren de eenige plaatsen, waar men veilig kon zijn. Hechte muren, boogswijze gemetseld, dekten deze kelders; en het was een zeldzaam geval, dat eene bom, door het dak en de sterke zolders van een huis gevallen zijnde, nog krachts genoeg had, om door die keldergewelven te dringen. Een ongelukkig toeval belette mij, der bezetting in het verdedigen eenige hulp toe te brengen, daar ik mijn been gebroken had door eenen val van het bolwerk, een of twee dagen vóór dat de stad ingesloten werd. Ik woonde in eene tamelijk breede straat, doch meer blootgesteld aan de vijandelijke kogels, die dikwijls dezelve in de geheele lengte doorvlogen, van het eene einde tot het andere. Nu en dan vielen er bommen weinige schreden van mijne deur, en het bleek duidelijk, dat het niet langer veilig was, boven den grond te blijven. Ik liet mij derhalve een paar matrassen in mijnen kelder brengen, en tevens eenigen voorraad van levensmiddelen, weinige kaarsen, voorts andere noodwendigheden, ook boeken, en nam mijn verblijf aldaar.
Er waren twee kelders, beide aan het einde van een' gewelfden gang gelegen. De tweede was bezet door mijne beide dienstmaagden; een jongen, met name ernest, veertien jaren oud zijnde, hield zich in den eenen of den anderen op, en liep af en aan, naar gelange omstandigheden of neiging hem drongen. Omtrent het midden van den gewelfden gang, aan de regterhand, was een steenen trap gemetseld, welke boven naar de keuken leidde. De knaap was levendig van aard èn niet vreesachtig. Dikwijls werd hij ons onderaardsch verblijf moede en liep naar boven, om aan de deur op straat te kijken; soms waagde hij zich zelfs op de wallen, wanneer hij ons eenig nieuws aangaande den toestand van zaken wilde brengen, of berigten, welke huizen tot puin geschoten waren.
Zoo verliepen er twee weken, dat wij in de kelders leef-
{==592==} {>>pagina-aanduiding<<}
den. Nu scheen op eenen morgen het vuren met verdubbelde woede hervat te worden, zoo binnen als buiten de verdedigingswerken. De grond rondom en boven mij schudde van het schieten der batterijen; waaruit ik besloot, dat er een beslissende strijd gestreden werd. Mijn hulpelooze toestand, daar ik op mijne matras uitgestrekt lag, of, door kussens ondersteund, overeind zat, werd nu dubbel onaangenaam en zorgelijk. In zoodanige oogenblikken vooral is het ten uiterste treurig, van krachten beroofd te zijn. Mijne gepeinzen waren dus geenszins aangenaam. Ernest kwam, omstreeks tien ure des morgens, voor de laatste maal in de deur van den kelder, en vertelde mij, dat hij naar boven wilde gaan, om te vernemen, wat dit verschrikkelijk vuren, waarvan alles daverde, mogt beduiden. Hij verliet mij en ging boven naar de keuken, die hij, naar mijne gedachten, naauwelijks door geweest kan zijn, toen een gekraak en geraas, luider dan de zwaarste donder, mij eensklaps met stof en dikke duisternis omringde. Ik was in den hoek van den kelder het verste van den ingang, en een groote hoop nederstortend puin stopte eensklaps den doorgang, zelfs eenige voeten binnen mijn verblijf. Ik giste weldra de oorzaak; namelijk, dat er eene bom op het huis gevallen en geborsten was, - dat dezelve den gewelfden gang voor den kelder vernield, en mij alzoo in eenen staat van gevangenschap gebragt had.
Toen ik een weinig van den eersten schrik tot bedaren was gekomen, bleek mij de in- en uitgang ten naauwste gesloten te zijn. Tot overmaat van ellende, waren een tondeldoosje, kaarsen en een kleine voorraad van levensmiddelen, die juist buiten de kelderdeur, in een uitgehoold vak in den muur van den gang, bewaard werden, voor mij verloren. Ik zoude wel derwaarts van mijne matras hebben gepoogd te kruipen, om die dingen te bergen; maar de brokken steen, hoog op elkander gestapeld liggende, benamen mij zelfs de flaauwste schemering van hoop, dat ik zelf iets daaraan zou kunnen doen. Onbewust van het lot mijner huisgenooten, wierp ik mij achterover, in wanhopigen angst, dat ik, in de verwarring, die daar buiten heerschte, zoude vergeten worden! Al de verschrikkelijkheid van mijnen toestand greep mij plotseling aan, en het was, alsof mijn hart in mijn binnenste wegstierf. Tot vergrooting van mijn ongeluk was mijne kaars bijna afgebrand - met welke aandoeningen zag ik derzelver vlam eindelijk in de pijp al kleiner en kleiner worden! De laatste

{==593==} {>>pagina-aanduiding<<}
flikkering was gelijk een pijl des doods, die mij het hart doorboorde. Nu weende ik bitter, te midden der duisternis van mijn onzigtbaar verblijf, dat, voor zoo verre ik kon oordeelen, mijn graf zoude zijn. Een hongerdood stond voor mij, met al de akeligheid van het vreeselijkste lijden. Het doffe en als verwijderde geluid van het schieten daar buiten, zoo geheel anders, dan het in den laatsten tijd geweest was, strekte mij tot bewijs, dat de hoop puin, die tusschen mij en de bovenwereld geplaatst was, zeer aanmerkelijk moest zijn. Ik voelde mijn hart wegkrimpen bij de ontdekking van mijnen toestand. De uren schenen tot eeuwen verlengd te worden; en lang duurde het, eer de prikkel des hongers mij kwelde - zoo geheel hield mijne ziel zich bezig met angstige verwachting van het toekomende: hoop en vrees wisselden af, als eb en vloed. Rondom mij tastende, vond ik twee oude broodkorsten, en een weinig water, dat nog was overgebleven in eene kan ter zijde van mijne slaapplaats. Ik gebruikte beide zoo spaarzaam, als een gierigaard, die van zijnen overvloed het noodige niet durft nemen; bij elken mondvol werd mijne beangstheid voor het toekomende grooter, en honderd malen voelde ik zorgvuldig, maar vergeefs, rondom mij naar eenig ander overgebleven voedsel. Ik had dus niet anders te verwachten, dan den dood. En waarom zoude ik zoo zeer vreezen te sterven? Honderden, misschien duizenden, stierven ten zelfden tijde boven mij, op zeer geringen afstand van mij, in heftige gemoedsbeweging en met zware verwondingen. Mijn leven zou uitgaan als eene afgebrande waskaars - en waarschijnlijk waren de smarten van zoodanigen dood meestal zeer vergroot voorgesteld. Zoo dacht ik bij wijlen, om mijzelven te troosten in mijnen hopeloozen toestand.
Weldra ontwaarde ik nu zeker gevoel van ledigheid in de maag, aan flaauwheid grenzende, even als men gesteld is, wanneer het middagmaal te lang wordt uitgesteld. Het scheen mij toe, dat mijne oogen zwak waren, en ik verbeeldde mij, dat, al had ik licht bij mij gehad, ik toch niets duidelijk zou hebben kunnen zien. Deze aandoening ging vergezeld van eene trilling der oogleden en duizeligheid in het hoofd. Ik beproefde, om eenige verligting in den slaap te vinden, waaraan ik somwijlen zeer sterke behoefte ontwaarde; maar ik gevoelde mij niet verkwikt door eene onrustige sluimering, welke gedurig werd afgebroken door akelige droombeelden,

{==594==} {>>pagina-aanduiding<<}
die mij kwelden en verschrikten. Nu eens, meende ik, was ik gezeten op een prachtig feestmaal, waar alles, wat het gehemelte kon streelen en de zinnen vermaken, voor mij stond. Ik raakte de keurigste spijzen aan - ik nam den lekkersten beet op, dezelve kwam mij aan de lippen, en de aangename geur mij in den neus; maar dan ontwaakte ik, verschrikt door een afgrijselijk spook, dat de spijze, eer ik die geproefd had, van mijne smachtende lippen rukte en wegwierp. Soms bevond ik mij op een zeer bekoorlijk eiland, alwaar de fijnste vruchten, in den mildsten overvloed, van zelve groeiden; maar, als ik naar dezelve tastte, waren ze walgelijk en ongezond - enkel roet en assche; en als ik mijnen dorst wilde lesschen met het zuivere water van heldere stroomen, die als levend kristal door het schoonste landschap vloeiden, was het in bloed veranderd. Alles scheen zich te vereenigen, om mijn lijden te verzwaren en mijne kwellingen te verdubbelen. Ik werd benaauwd door krampachtige spanningen en inwendige pijnen, alsof mijne ingewanden met geweld zamengedrukt en dan weder plotseling van elkander gerukt wierden. Diepe, snerpende, knagende smarten, die alle verbeelding te boven gaan, overvielen mij dikwijls, maar schenen, naar mate ze menigvuldiger kwamen, allengs in hevigheid af te nemen. Ik spande alle mijne geestvermogens in, om te volharden met geduld en onderwerping; en soms gelukte het mij ook, de ligchamelijke smart door de kracht mijner ziel te overwinnen: maar, helaas! dit was telkens van korten duur. Slaperigheid vergezelde gewoonlijk de vermindering van pijn; maar dan werd ik uit die sluimering weder gewekt door akelige gezigten en misleidende droomen. Het scheen, dat geene herinneringen uit mijn vorig leven, geene beelden, dan die mij het meest kwelden, in zoodanige oogenblikken mij voor den geest kwamen: verschrikkelijk levendig en getrouw vertoonden zich dezelve, als booze geesten, die mij plaagden en mijne ziel folterden, met eene smart, gelijk die zijn
moet, waarvan wordt gezegd, dat de worm met sterft, en het vuur niet uitgebluscht wordt.
Die geheele verslapping, welke een gevolg van het wegzinken der krachten in het algemeen is, kwam, bij mij, eerst na verloop van eenige dagen. Trouwens, ik had geene gelegenheid, om mijne krachten te beproeven; en ik weet niet, welke uitwerking mijn ongeval op mijn gestel mag ge-
{==595==} {>>pagina-aanduiding<<}
had hebben, om hetzelve meer of min geschikt tot het wederstaan van den honger te maken. Mijne ziel scheen eerst gestemd te zijn, om het lijden te vergrooten. Mijn geheugen verzwakte weldra. Alle mijne herinneringen waren als niet zamenhangende schakels, of hechtten zich aan dingen, welke niet de minste betrekking op elkander hadden, gelijk dikwijls het geval is in koortsachtige droomen. Bijkans onverdragelijke rusteloosheid van geest vergezelde eerst mijne ligchamelijke smart, eindigende gewoonlijk in diepe neerslagtigheid, doffe kwijning en droomgezigten. Ik bad gedurig tot God; maar het scheen mij weinig of geen troost te geven. In plaatse van stille onderwerping (ik spreek van het eerste tijdperk mijns lijdens) gevoelde ik in mij eene overhelling, om te morren over mijn lot, en Gods regtvaardigheid te bedillen, daar ik tot sterven in zoo akeligen toestand verwezen scheen. Doch schielijk veranderden mijne aandoeningen dan weder in bitter berouw, of liever in wanhopig zelfverwijt wegens mijn murmureren. De verwachting des doods vermeerderde den angst mijner ziel, en deed plotseling, alles vergrootende, de zonden van mijn verloopen leven voor mij verschijnen, die vreeselijk dáár stonden, als zoo vele onoverkomelijke beletselen voor mijne hoop op eeuwig geluk, wanneer mijn ellendig bestaan op aarde geëindigd zou zijn. Ik stel het lijden der ziel, hetwelk ik thans verduurde, ten naastenbij gelijk aan dat des ligchaams, zoo lang mijn geest tot deszelfs gewone werkzaamheden in staat bleef; later zonk mijne ziel in eene soort van verdooving, waaruit geene vrees haar kon wekken. Dan weder smeekte ik God, dat mijn verschrikkelijk lijden mijne zonden mogt
verzoenen - doch (zoo dacht ik) ware God mij gunstig, ik zou voor dit onheil bewaard zijn gebleven. Dus bad of morde ik. De rede hielp mij weinig. Ik was aan het akeligste lijden ter proóije, en werd door eene verwilderde verbeelding geteisterd, zonder eenige rust te vinden.
Mijn jammertooneel duurde nu niet lang meer. Ik wist van geene lengte des tijds, want de wijzer van mijn horloge was niet te zien in de duisternis; ik weet alleen, dat het juist ophield te loopen, toen ik den laatsten droppel van mijn water gebruikt had. Het geheel ontbreken van dit vocht, ofschoon ik het laatste zoo lang mogelijk had gerekt, veroorzaakte eene schielijke verandering in mijne gewaarwordingen; dit herinner ik mij. Ik begon mij flaauwer en slapper te

{==596==} {>>pagina-aanduiding<<}
gevoelen; eene pijnlijke koude greep mijne leden aan. Nu en dan overviel mij eene rilling, en mijne ziel scheen nu weder werkzamer te worden, naarmate het ligchaam afnam. Som wijlen was ik mijzelven bewust van ijlhoofdigheid en van verwarde droomen; maar bij tusschenpoozen bevond ik mij meer kalm en ontwaarde weinig leeds, behalve verregaande zwakheid. Het was, alsof ik mijne ingewanden ineengekrompen en verkleind gevoelde; alle werking van dezelve hield op: het scheen een doode klomp te zijn, die mij niet toebehoorde. De duizeligheid van mijn hoofd nam toe, benevens de krampachtige spanning en geheele verslapping des ligchaams. Van dien tijd af werd ik volslagen blind; zoo althans kwam het mij voor. Bovendien bemerkte ik, dat ik in mijne aanvallen van ijlhoofdigheid pogingen had gedaan, om het vleesch van mijne armen af te knagen; maar de verwonding was niet diep, daar ik geene kracht had, om met mijne slappe kaken in de spieren te bijten. - ‘Wanneer, o God! zal mijn doodsstrijd eindigen?’ zuchtte ik dikwerf; want ik was reeds te zwak, om geregelde klanken uit te brengen. Ik scheen de woorden vergeten te hebben, wanneer ik poging deed, om te bidden; dit kan ik mij nog herinneren: ik kon zelfs in mijne gedachten niet verbinden, wat ik zeggen wilde. Eindelijk kwam er zekere rust, die een' spoedigen dood scheen aan te kondigen; dit bemerkte ik, ofschoon reeds zoo krachteloos zijnde als een lijk. Met zekere onverschilligheid beschouwde ik nu den dood, als verlossing uit ellende. Het was mij, alsof ik, in dien toestand liggende, het geluid van grof geschut hoorde; maar ik weet het niet met zekerheid, evenmin als ik zou kunnen zeggen, hoe lang het duurde, alvorens ik geheel gevoelloos werd.
Mijne naastvolgende herinnering van mijzelven is eene der smartelijkste. Ik was ergens, en kon niet gissen, waar ik was. Vreemde stemmen waren er rondom mij, en ik kon de sprekers niet zien, dewijl mij het gezigt ontbrak. De onbeschrijfelijke zwakheid, die ik in mijn ligchaam gevoelde, gepaard met de levendige werkzaamheid van mijnen geest, terwijl ik weder tot zelfbewustheid kwam, was boven alle verbeelding akelig; zoodat de herinnering mij nu somwijlen nog doet huiveren.
Bij de uitkomst bleek, dat ernest was ontkomen aan de vernieling van eene dertienduims bom, die boven den gang naar den kelder sprong en het gewelf in stukken sloeg. Het

{==597==} {>>pagina-aanduiding<<}
beleg werd voortgezet en de stad ingenomen. Zoodra op de algemeene verwarring eenige rust volgde, verzuimde de getrouwe knaap niet, allen, die hij ontmoette, voor mij te smeeken. Een menschlievend Fransch Officier liet onderzoek doen; en ik werd gevonden, schijnbaar levenloos, op mijne matras uitgestrekt liggende. Aan de zorg van een Fransch heelmeester heb ik het te danken, dat ik weder bijkwam, en thans in staat ben, mijn lijden te verhalen. Mijne herstelling geschiedde langzaam; ik had een vasten van negen volle dagen verduurd. Ik ben zes voet lang en naar evenredigheid zwaar. Toen ik gevonden werd, had een jongen mij wel op zijnen rug kunnen nemen; ik scheen tot eene zeer kleine gestalte ineengekrompen te zijn - enkel vel en been. Geenerlei ongemak is mij van dien treurigen toestand overgebleven, behalve nu en dan, wanneer ik koorts of gebrek aan spijsvertering heb, een vreeselijk levendige droom, welke mij angst aanjaagt, en mij het akelige voorledene duidelijk voor den geest doet zweven.

De pudding van dr. Johnson.

(Uit angelo's Reminiscences.)

Voorleden zomer deed ik een' uitstap naar Schotland, door dezelfde streken, welke beschreven zijn door de geleerde reizigers Dr. johnson en boswell. Ik ben gewoon, bij dergelijke gelegenheden, groote wandelingen te doen. Een' storm ziende naderen, haastte ik mij naar een huisje, hetwelk ik nog tijdig bereikte, en bevond te zijn eene kleine, nette herberg, waar ik ontvangen werd door een paar hupsche menschen, man en vrouw, die hun uiterste best deden, om mij gemak en genoegen te verschaffen. Na eenige ververschingen gebruikt te hebben, noodigde ik den waard, met mij eene kom punch te drinken. Gelijk de Schotten gemeenlijk zijn, vond ik in hem een snedig man, vol anekdoten, van welke de navolgende ten staal verstrekke:
‘Deze herberg, Mijnheer,’ dus vertelde hij, ‘werd weleer gehouden door andrew macgregor, een' mijner verwanten, en deze stoelen met stevige zittingen, waar wij thans op gezeten zijn, dienden eens (het is nu jaren geleden) ten zelfden einde aan Dr. johnson en boswell,

{==598==} {>>pagina-aanduiding<<}
die groote reizigers, zwervende als de leeuw en de jakhals. Doorgaans ging boswell op voeragie zijnen vriend vooruit; en, behagen vindende in de ligging van dit huis, volgde hij het spoor van zijnen neus tot in de proviziekamer, waar een lekkere lamsbout zijne aandacht trok. Hij beval, dat dezelve op staanden voet zou gebraden, en voorts, ‘dat het puik van alle puddings moest gebakken worden.’ Opgetogen van zijn goed fortuintje, ging hij zijnen vriend opzoeken, en zag weldra den reus van geleerdheid langzaam naderen op zijn' hit. Buiten adem riep hij hem, reeds van verre, toe: ‘Goed nieuws, vriend! Ik heb, in eene gemakkelijke, nette herberg hier, een' kostelijken lamsbout besproken; hij wordt reeds klaargemaakt, en ik vlei mij met een regt lekkeren maaltijd.’ Johnson zette een belust gezigt. ‘En gij hebt, hoop ik,’ zeide hij, ‘ook eene pudding besteld?’ - ‘Gij zult uwe geliefde pudding hebben, vriend!’ hernam de ander. Johnson steeg van de hit, en het arme beest, van den reus verlost, vond zijn' weg, mede op den reuk af, naar den stal. Boswell geleidde den Doctor in huis, en verliet hem, om, door eene kleine wandeling, zijne maag nog meer te scherpen. Johnson, voelende dat zijn rok, door den nevel der bergen, eenigzins vochtig was, begaf zich naar de keuken, hing zijn' jas op een' stoel voor het vuur, en zette zich onnadenkend neder, digt bij een' kleinen jongen, drok bezig met het maal te helpen klaarmaken. Johnson keek, toevallig, van achter zijn' jas, terwijl de jongen den bout bedroop. Hem beviel de toestand van diens hoofd niet: terwijl hij met de eene hand den druiplepel zwaaide, was de andere nooit ledig, en hij meende ten zelfden tijde iets te zien vallen op het gebraad; waarop hij besloot, dien dag geen lamsvleesch te eten. Toen het maal werd opgedist, riep
boswell uits ‘Mijn waarde Doctor! daar komt de bout; hoe schilderachtig! overal bedropen; ei zie, hoe fraai bruin!’ De Doctor lachte in zijne vuist. Na een schietgebed, sprak boswell: ‘Zal ik maar voorsnijden, vriend? Van wat stuk mag ik u dienen?’ Nu sprak de Doctor: ‘Ik wilde het u niet eerder zeggen, mijn waarde bozzy; maar ik heb besloten van daag geen vleesch te eten.’ - ‘Dat is eene groote teleurstelling,’ hernam deze. - ‘Geen woord meer; ik zal mijzelven schadeloos stellen met de pudding.’ Boswell begon nu den aanval, en zette het mes in den bout. ‘Hoe

{==599==} {>>pagina-aanduiding<<}
sappig! wat smakelijk vet! en zoo lekker bruin! Ach, vriend! welk een genot ontzegt gij uzelven!’ Het vleesch weggenomen zijnde, kwam de langgewenschte pudding. De Doctor watertandde, viel er gretig op aan, en binnen weinig minuten had hij de geheele pudding alleen georberd. De tafel opgeruimd zijnde, sprak boswell: ‘Zeg mij nu eens, Doctor! terwijl ik den bout pluisde, heb ik opgemerkt, dat gij telkens glimlachtet: waar dacht gij toch aan?’ Thans verhaalde hem de Doctor, wat er in de keuken was voorgevallen met den jongen en het bedruipen. Boswell werd zoo wit als een doek, en stoof, misselijk en verstoord op zijn' reisgezel, ter kamer uit. Zich eenigzins hersteld hebbende, deed hij den kleinen, morsigen knaap binnenkomen, en las hem, in het bijzijn van johnson, duchtig de metten. De jongen huilde; de Doctor lachte. ‘Gij kleine, vuile, smerige hond!’ riep boswell, ‘waarom zettet gij, toen gij den bout bedroopt, de muts niet op, die ik dezen morgen op uw' kop zag?’ ‘Dat kon ik niet doen, Mijnheer!’ snikte de knaap. - ‘Waarom kondet gij dat niet, hé?’ hernam boswell. - ‘Omdat mem mij die had afgenomen, om de pudding in te bakken.’ Thans hief de Doctor zijn kolossaal ligchaam op, stond overeind, raakte de zoldering met zijne pruik, staarde, of liever scheeloogde; want hij keek overal heen, behalve voor zich uit. Eindelijk, met wijdgapenden mond (en die was geen van de kleinste) en zich als omkeerende maag, kreeg hij met moeite den ademtogt weder, en, boswell met heftige waardigheid aanziende, brulde hij met eens stentor's longen: ‘Mijnheer boswell! lach niet meer, en, op straffe van mijn eeuwig ongenoegen, rep nimmer eene enkele syllabe van dit hatelijk voorval tot eenig sterveling,
zoo lang gij leeft!’

Het huwelijk op stel en sprong.

Dufresny, een afstammeling van hendrik den IV van de linker zijde, had op ééns het trouwen in het hoofd gekregen. Welk meisje? daaraan had hij nog niet gedacht; maar dat zou zich wel vinden, dacht hem. 't Is nog vroeg in den morgen; de deur gaat open, en de waschster, eene knappe meid, treedt binnen. ‘Hier,’ zegt zij, ‘breng ik de rekening.’ - ‘De rekening! Dat laat zich ligt uitspre-
{==600==} {>>pagina-aanduiding<<}
ken; maar de betaling! Ik ben sinds veertien dagen zeer ongelukkig in het spel geweest.....’ - ‘o! Het is maar een bagatel; dertig louisd'or.’ - ‘Een bagatel? Dertig louisd'or! Ach, zoo ik slechts één' had! De laatste nacht heeft mijn' laatsten mij ontnomen. Koning faro verslond dien, hongerig als een wolf!’ - ‘Ja, betalen moet ge mij toch, Mijnheer! Binnen acht dagen zal mijne bruiloft zijn, en dan moet ik mijn geld hebben.’ - ‘Wilt gij trouwen, kind? En gij rekent daarbij op mijne schuld?’ - ‘Zoo heb ik dan mijne rekening buiten den waard gemaakt, wilt gij zeggen? Dat ziet er fraai uit!’ - ‘Dat juist niet; ik zal u betalen, zoodra de fortuin mij weêr toelacht. Maar gij rekent toch niet alleen op mij?’ - ‘o, Neen! ik bezit nog omtrent tweemaal zoo veel; maar men heeft bij zulke gelegenheden veel noodig....’ - ‘Tweemaal zoo veel? Ei, zeg mij eens, kindlief, wien trouwt gij dan?’ - ‘Een' knappen koetsier, die belooft, mij even goed op te passen als zijne beestjes.’ - ‘Een' koetsier? Foei, meisje! zoo mooi, en een' koetsier!’ - ‘Nu, wie zou mij dan trouwen? Een Hertog misschien?’ - ‘Ach! menige Hertog ware u niet waard, en brengt het zijn leven lang zoo ver niet, als gij met uwe kleine handjes.... Wat dunkt u van
mijn' persoon, meidlief; van den Koninklijken Kamerdienaar en Opziener der Tuinen?’ - ‘Gij! gij zoudt eene waschster trouwen? Gij schertst, Mijnheer!’ - ‘Hm! Mijne grootmoeder was een tuinmeisje (*). Nu, wat zegt gij? ’ - De eerzucht verhief zich in de borst van het meisje; zij sloeg de oogen neder, en begon te kapituleren met een als en maar, ‘Gij zijt dan Kamerdienaar van zijne Majesteit?’ stamelde zij. - ‘Ja!’ - ‘En Tuinopziener ook?’ - ‘Inderdaad; en bovendien ook nog Poëet.’ - ‘Ach, zwijg maar van den Poëet! Ik heb voor wel twintig Poëten gewasschen, en altijd werks genoeg gehad om aan mijn geld te komen.’ - ‘Maar, hebt ge anders niet in te brengen? Zie, ik sta juist gereed om uit te gaan; geef mij dat handje, en laat ons op staanden voet naar den Pastoor gaan!’ - En het geschiedde alzoo. De afstammeling van hendrik den IV was in staat zijne speelschuld af te doen, en kreeg, op den koop toe, een aardig wijfje. Ondertusschen moest het arme

{==601==} {>>pagina-aanduiding<<}
wicht, tot straf voor hare ligtzinnigheid, onder de hand, nu nog harder wasschen dan voorheen; want de wildzang had al spoedig haren gespaarden schat verspild; en toen lodewijk de XIV, weinige maanden daarna, hem een geschenk gaf van 1000 louisd'or, zeide de Koning: ‘Ik kan toch mijne bloedverwante jeannette geen gebrek laten lijden, omdat zij den dommen streek begaan heeft, mijns grootvaders illegitimen kleinzoon te trouwen!’ Dan, ook dit geschenk verschafte den spilzieken Dichter slechts eene tijdelijke uitkomst.

Regtschapene trouw.

Koning karel de XII van Zweden reed eens, verzeld van den Hertog van Holstein, zijnen neef, en eenige anderen van zijn gevolg, uit; wanneer het doorluchtig gezelschap op een' hoop planken stiet. De Hertog deed den jongen, vurigen, doldriftigen karel den voorslag, om te beproeven, of de paarden daarover zouden kunnen springen. Karel was daartoe niet alleen onmiddellijk bereid, maar wilde de eerste zijn, die het halsbrekend waagstuk bestond. Dan, zoo als hij zijn ros de sporen wilde geven, greep de Admiraal, Graaf hans van wachtmeester, het paard in de teugels, en hield den jeugdigen Koning terug, zeggende: ‘Neen! mijn Meester zal het niet doen.’ De Hertog riep vertoornd: ‘Wat? Gij onderstaat, uwen Koning te beletten, zijnen wil te volgen?’ Wachtmeester hernam bedaard: ‘Uwe Doorluchtigheid moge zelf den sprong wagen, wanneer het u behaagt; maar mijn Koning zal zich naar uwen voorslag niet voegen.’ - ‘Bedenkt gij wèl, tot wien gij spreekt?’ zeide de Hertog in woede. - ‘o Ja! ik weet zeer wel, dat ik met den Hertog van Holstein te doen heb. Maar uwe Doorluchtigheid gelieve zich ook te herinneren, dat gij met 's Konings Raadsheer, den Graaf wachtmeester, spreekt. Mijn Koning kan bij zulk een' sprong den hals breken. Misschien meent gij dan Koning van Zweden te worden. Dat zal evenwel niet gebeuren, zoo lang ik hans heet, en dit hier zit!’ terwijl hij op zijn zwaard sloeg. - Karel zwenkte hierop zijn ros, klopte den grijzen Graaf op den schouder, en zeide: ‘Nu, brave oude vriend! word niet boos; ik wil den sprong nu niet doen.’







{==602==} {>>pagina-aanduiding<<}

Aan Petronella Moens. (*)


't Gedreun van Navarino's donder 
Weêrklonk langs Bato's roemrijk strand; 
Dit hoorde 't kroost van Nederland, 
En mengde er 't schatrend Iö onder; 
De vuurkolom der Turksche vloot, 
De vlam, die opsteeg naar de wolken, 
Werd, voor te wreed verdrukte volken, 
Gelijk aan 't lieflijk ochtendrood. 
 
Zij zwicht, de magt der Nijlbarbaren; 
Hij taant, de glans der halve maan, 
Voor 't licht van Frankrijks lelievaan 
En Ruslands blinkende adelaren: 
Zelfs Albion ontrolt zijn vlag, 
In lillend zeeschuim rein gewasschen; 
En 't nakroost der Leonidassen 
Begroet den schoonsten gloriedag. 

{==603==} {>>pagina-aanduiding<<}

Die zege doet haar glansen stralen 
Op 't vrije kroost van Nederland; 
En 't voelt met helden zich verwant, 
Die d'ouden roem weêr grootsch doen pralen. 
Juich, Neêrland! stem den zegetoon, 
Die de eer der strijders zal vermelden; 
Het pronkjuweel van Ruslands helden, 
De dappre Heiden, is uw zoon. 
 
Gij, edle Moens! van 't vuur doordrongen, 
Dat slechts in vrije harten woont, 
Gij hebt den held met palm gekroond 
En Neêrlands roem in hem bezongen. 
U spoorde de eer van 't vaderland, 
De glorie van zijn dappre zonen, 
En de echo van uw jubeltoonen 
Weêrgalmde aan Navarino's strand. 
 
Die juichtoon klonk den held in de ooren, 
En zoet werd hem de zegepraal: 
Hij mag, in vaderlandsche taal, 
't Verheffen van zijn daden hooren; 
Hij voelt, wat hem die juichtoon is; 
Zijn roem wordt schooner in zijne oogen; 
Zijn boezem wordt geschokt, bewogen, 
En 't hart gloeit van erkentenis. 
 
Ja, Moens! u voegt het, roem te dragen 
Op 't eerblijk, dat de held u bood: 
't Is 't offer van een' landgenoot, 
Die de eer herroept van vroeger dagen. 
Zoo vaak het kunstrijk uurwerk slaat, 
Doorstroom' het rein gevoel uwe adren, 
Dat nog de aloude deugd der vadren 
In 't Hollandsch hart geschreven staat. 
 
Wanneer het kunstig spel uwe ooren, 
Door harmonie van klanken, streelt, 
Aanschouwt uw zielsoog Heiden's beeld; 
Ja, zelfs waant gij zijn stem te hooren. 
Gij ziet den bliksem van 't metaal, 
Gevoerd door Ruslands oorlogskielen; 
Gij ziet Egyptes vloot vernielen, 
En juicht in zulk een zegepraal. 

{==604==} {>>pagina-aanduiding<<}

De zwakke vrouw moge angstig beven, 
Als de oorlogsdonder schriklijk woedt; 
Maar toch kan zij der helden moed, 
Op d'adem van haar' zang, doen leven. 
Haar teedre hand voert speer noch zwaard; 
Zij weeft slechts kransen van laurieren; 
Maar kroont den held, bij 't zegevieren, 
Met zangen, Ruyter's neven waard'. 
 
Vriendin! als 't speeltuig, zacht bewogen, 
Aan u zijn klanken hooren doet, 
Dan wekt die toonval, kalm en zoet, 
Verbeelding met haar alvermogen: 
Gij toeft niet meer aan Bato's strand; 
Neen, Moens! gij ziet de kruisvaan blinken, 
En hoort gewijde psalmen klinken 
In Plato's roemrijk vaderland. 
 
Wel hem, wel haar, wier reine klanken 
De tolken zijn van 't vrij gemoed, 
En die in 't hart de vonken voedt 
Der Godgewijde dichtvuurspranken! 
Nooit zal der Barden roem vergaan; 
Der helden eer is onverganklijk; 
Die beiden zijn van niets afhanklijk, 
Maar blijven duurzaam voortbestaan. 
 
Vriendin! de dichtkroon siert uw haren, 
Als priesteres van 't echte schoon; 
Het reinst gevoel bezielt den toon, 
Door u ontlokt aan zilvren snaren. 
De roem blijft aan uw' naam verpand. 
Ga voort, uw dichtlier grootsch te dwingen, 
Voor waarheid, licht en deugd te zingen, 
Voor God en de eer van 't vaderland! 
 
w.h. warnsinck, bz. 
Aug. 1830. 







{==605==} {>>pagina-aanduiding<<}

Mengelwerk.

Opwekking tot godsdienstige vreuode en dankbaarheid op den verjaardag des konings, uitgesproken den 24 van oogstmaand 1830,

door S.E. Wieling, Leeraar der Doopsgezinde Gemeente te Zaandam, Oostzijde.

Weldadigheid en trouw beveiligen een' koning, en door goedwilligheid bevestigt hij zijn' troon.

Spreuk. XX:28. (*)
De waarheid dezer spreuk, A.! wordt gestaafd door de ondervinding van alle eeuwen. Dezelve is zoo duidelijk en stemt zoo geheel overeen met onze innige overtuiging, dat het nutteloos zijn zoude, de gegrondheid van dit zeggen opzettelijk te willen betoogen. Ook vordert het feestelijk uur van heden andere overdenkingen. Intusschen is het van belang, dat wij acht geven, waar en wanneer werd gesproken, hetgene wij in onzen tekst lezen.
De geschiedenis van vorige eeuwen wijst ons in het Oosten op vroege bevolking en beschaving, maar tevens op treurige tooneelen van willekeur, dwingelandij, onderdrukking en wreedheid. De mensch heeft eene natuurlijke neiging tot gezelligheid, en moet in maatschappij leven, om zijnen aanleg behoorlijk te kunnen ontwikkelen. Geene maatschappij kan bestaan zonder wetten, zonder bestuur en handhaving van het regt. Aan een

{==606==} {>>pagina-aanduiding<<}
opperhoofd, of aan opperhoofden, heeft derhalve de menigte zich gewillig onderworpen, om des algemeenen bests wille. Doch menschen, tot die hoogheid onder hunne medemenschen verheven, blijven nogtans feilbare menschen. Misbruik van magt kan ligt plaats hebben, bij goeden wil zelfs en zonder kwaad voornemen. De onkunde der vroegste eeuwen had veelvuldige verkeerdheden en treurige onheilen ten gevolge. Heerschzucht veroorzaakte bloedige omwentelingen en wreede oorlogen. Door verraad en moord baande zich menigeen den weg tot den troon, en wilde dien door slaafsche vrees, niet door de liefde des volks, schragen. Blinde onderwerping aan willekeurig gezag is gewoonlijk niet duurzaam. Overmaat van leed zet een volk weleens aan, om eindelijk de kluisters des gewelds te verbreken; en dan holt hetzelve in de verblinding der driften ligt voort tot een verschrikkelijk uiterste. Hetgene wij van de geschiedenis der vroegere tijden geboekt vinden, is weinig anders, dan optelling van daden des gewelds, van onderdrukking en opstand, van roof en moord. Verregaand misbruik der koninklijke magt behoort van ouds in het Oosten te huis. De alleenheerschers van Babylon en Assyrië, die van Medië, Egypte en Perzië, gelijk ook vele anderen, dreven de willekeur van hunne regering tot zoodanige hoogte, dat het honend werd voor de menschheid, en verontwaardiging meermalen den onderdrukten slaaf op wraak bedacht deed zijn. Het voorbeeld, dat op den troon gegeven wordt, heeft dikwerf vermogenden invloed op vele duizenden. Misbruikt een vorst zijne magt tot onderdrukking, het volk rekent ten laatste niet langer tot flaafsche gehoorzaamheid verpligt te zijn.
Bijzonder merkwaardig, ook uit een staatkundig oogpunt beschouwd, is het volk van Israël in ouden tijde. Daar heerscht een geheel andere geest van wetgeving en staatsinrigting en regering. Omringd door naburen, die onder een vernederend juk gebogen gingen, leefden de Israëliten onder het genot van die burgerlijke vrijheid,

{==607==} {>>pagina-aanduiding<<}
welke tot verheffing en veredeling van den mensch noodig is. Eenhoofdige regering behoorde niet oorspronkelijk tot hun volksbestaan; maar was ook niet volstrekt onbestaanbaar met hetzelve. Israël mogt eenen Koning kiezen, toen het algemeen belang dit, naar menschelijk inzien, scheen te vorderen. Op beginselen van godsdienst was de staat gegrondvest. Volk en vorst bleven onderworpen aan de wetten van jehova, den oppersten Wetgever en Koning der Koningen. In diens naam werd saul ten troon verheven, en david van achter de kudde geroepen, om denzelven op te volgen. De man naar Gods harte deed groote dingen, voor zoo verre hij aan de grondwet van staat getrouw bleef. Onder zijne langdurige regering ontwikkelde het volk verbazende krachten en geraakte tot eene vroeger onbekende welvaart. Salomo volgde zijnen vader op in een welgevestigd gebied; en, mogt er nog iets aan het volksgeluk ontbreken, deze Koningszoon, zoo beroemd wegens ongewone wijsheid, scheen bekwaam en geroepen, om, door aanmoediging van de kunsten des vredes, hetzelve te voltooijen.
Een zoo wijsgeerig vorst, als salomo, kon het toppunt van aardsche grootheid niet beklimmen, zonder gemoedelijk nadenken over koninklijke magt en waardigheid. Hij wist uit de geschiedenis van naburige volken, hoe wankel de troon staat, wanneer de genegenheid des volks verslaauwt, of in afkeer en haat verandert. Hij zag, hoe gretig velen het koninklijk purper begeeren. Hij kon opmerken, dat hoogheid onder de menschen ligt afgunst en benijding opwekt. Hem was gebleken, dat de schitterende glans van de kroon althans één' zijner broederen bekoorde, 1 Kon. I:5 env.
Te verwonderen is het derhalve geenszins, dat wij in de verzameling der Spreuken van salomo ook eenigen vinden, die op staatkunde en koninklijke heerschappij betrekking hebben. Bij het aanvaarden der regering gevoelde hij de moeijelijkheid van dezen post, en smeekte

{==608==} {>>pagina-aanduiding<<}
God, dat hem mogt gegeven worden een verstandig harte, om het volk te rigten, verstandiglijk onderscheidende tusschen goed en kwaad. Die bede was goed in de oogen des Heeren en werd verhoord, 1 Kon. III:9-12. Een vorst, doordrongen van zoodanige beginselen van godsdienst, moest wel meermalen over het doel van heerschappij over menschen en over de beste wijze van regeren nadenken. Mogen wij nu de voorgelezene spreuk aanmerken als eene der uitkomsten van zoodanig gepeins, of als slotsom van des wijzen Konings nasporingen omtrent de middelen, waardoor een vorst troon en kroon veilig kan bezitten, zoo moeten wij verstand en hart van den Oosterling bewonderen, die, te midden van zoo vele voorbeelden van heerschzucht en volstrekt willekeurige regering, het voor eenen stelregel hield, dat weldadigheid en trouw eenen Koning beveiligen, en hij door goedwilligheid zijnen troon bevestigt.

Dat dwazen naar aanzien en eere en hoogheid onder de menschen jagen, is gewoon en niet te verwonderen. Dat ook menigeen zich verbeeldt, voor dwaling veilig te zijn en vele verbeteringen te zullen invoeren, zoo het opperbewind in zijne handen ware, is aan de bekrompenheid der onkunde ligt te vergeven. Verstandigen echter weten, dat het zwaar valt, een volk naar eisch der omstandigheden te regeren. Blinken en der menigte bekoren, moge de kroon der heerschappije; niet zoo begeerlijk is dezelve, als velen zich verbeelden. Blijk van groote wijsheid is het geenszins, zoo driftig naar dat gevaarlijk toppunt van aardsche grootheid te jagen. Weldenkenden beschouwen het hoogste bestuur in den staat meer als eenen last, minder als een voorwerp van vurig verlangen en onrustig bejag. Doch wordt iemand tot den troon geroepen, zoo verandert de zaak van gedaante. Die bekwaamheid heeft, behoeft noch behoort, om eigene rust of gemak, de verheffing tot aanzien en hoogheid te verwerpen. Gelukkig is het volk te achten, aan wiens hoofd een vorst staat,

{==609==} {>>pagina-aanduiding<<}
die niet bekoord wordt door ijdele eere, maar zijne grootheid onder de menschen uit een godsdienstig oogpunt beschouwt, en slechts Koning wil zijn, om zoo veel te meer nut te kunnen stichten. Zoodanige Koning houdt het land staande door het regt, gelijk wij elders in de Spreuken (XXIX:4) lezen. Hij bedoelt en bevordert het geluk van zijn volk. Hierdoor wint hij vertrouwen; hierdoor behoudt hij achting en liefde. Geen drom van lijfwachten behoeft hem te omringen. Hij is veilig, waar hij gaat. Uit genegenheid zoude ieder burger, ware het noodig, hem verdedigen en beschermen. Waar zoodanige betrekking tusschen vorst en volk bestaat, is de troon niet wankel, maar stevig gevestigd op de algemeene belangen der menschheid. Gelukkig het land, waar burgerlijke vrijheid en koninklijke magt op deze wijze vereenigd worden! Dezelve zijn immers niet strijdig uit haren aard, en kunnen zeer wel nevens elkander bestaan. Zoo heerscht er heilzame eenheid te midden van verscheidenheid. Geene willekeur verkort iemands regten. Billijkheid kenmerkt de maatregelen van bestuur. De invloed van Christelijke beginselen op staatkunde begint dan meer en meer kennelijk te worden. Weldadige verlichting des verstands dient alzoo tot veredeling des harten bij vorst en volk. Men staart niet langer met een afgunstig oog op purper en kroon, maar ziet veel meer op de zorgen en moeiten, aan koninklijke waardigheid verbonden. Die bij ondervinding weet, hoe zwaar het valt, ook in kleineren kring alle pligten met gemoedelijke naauwgezetheid te vervullen, die beseft ligt de meerdere moeijelijkheid der taak in hoogere standen, en zal niet te veel van eenig feilbaar mensch verwachten, al is ook dezelve op eenen troon gezeten. Moge soms eenige daad van regering minder doelmatig, niet heilzaam of wenschelijk schijnen, vertrouwen op de goede meening doet dan alles van de beste zijde beschouwen. Ieder ziet dus meer op het
werkelijk goede, dat reeds bestaat, dan op denkbeeldige volkomenheid, die, bij de gewone beperking der menschelijke vermogens, niet ligt, of liever nooit, verwezenlijkt zal

{==610==} {>>pagina-aanduiding<<}
worden. Ofschoon derhalve een verstandig en gematigd streven naar het betere de pligt eens Christens zij te achten, hij leert echter tevens vergenoegd te zijn in hetgene hij is, en uit beginsel van godsdienstigheid werkt hij gewillig mede ter bereiking van het verheven doel, waarnaar vorst en volk moeten streven, om aan de hooge menschelijke bestemming te voldoen. Waar ieder de koninklijke magt en waardigheid uit dit oogpunt beschouwt en zoo gezind is; waar hij, die aan het hoofd des bewinds staat, deze beginselen van staatkunde volgt, daar nadert de burgerlijke regering tot het volmaakte, - daar wordt volksgeluk verhoogd door de eenheid des koninklijken bestuurs, - daar is de Koning als een vader in het midden zijner kinderen. Het zoetste loon voor zorg en moeite vindt hij geenszins in schitterende eerbewijzingen, maar in vertrouwen, achting en liefde der zijnen. Aldus is het volksgeluk verzekerd, zoo veel de onvolkomenheid der menschelijke zaken toelaat; en de vorst vindt in de genegenheid der zijnen de beste lijfwacht. Weldadigheid en trouw beveiligen den Koning, en door goedwilligheid bevestigt hij zijnen troon.

In dit geluk mag Nederland zich verblijden. Een tijdperk, rijk in velerlei gebeurtenissen, hebben wij beleefd. Vorsten en volken hadden gelegenheid, om door smartelijke ondervinding wijsheid te leeren. Maar uit de voortdurende tegenkanting en worsteling velerwegen blijkt, dat geweldige woeling der driften nog geen einde heeft, en uit den tegenspoed niet overal het meest mogelijke nut werd getrokken. Gelukkig ons vaderland, waar een volksgezind Vorst ten troon werd verheven! Hij wilde geen onbepaald gezag, maar eene door wetten beperkte heerschappij. Vergeven en vergeten was zijne leus, toen Hij de regering aanvaardde; en aan dit beginsel blijft Hij getrouw. Met de bekwaamheid vereenigt Hij den wil, om duurzaam volksgeluk te vestigen. Zelf een voorbeeld van stille nederigheid, eenvoudige leefwijze, huiselijke deugd en godsdienstigheid, bevordert en moedigt

{==611==} {>>pagina-aanduiding<<}
Hij alles aan, wat tot verlichting, beschaving en veredeling kan dienen. Willem, de eerste Koning, tracht met wijs beleid en standvastigen ijver te voltooijen, wat willem, de eerste Prins van dezen naam, ten algemeenen beste zoo roemrijk had aangevangen, toen een gehuurd moordenaar hem in zijne moeijelijke loopbaan stuitte.
Een nieuw tijdvak in de geschiedenis van Nederland is begonnen. Het voorbeeld, hier van den troon gegeven, werkt op tijdgenoot en nakomeling. De beginselen van staatkunde, door Koning willem den I gevolgd, zullen op latere geslachten nog heilzamen invloed hebben. Verblijden wij ons derhalve, dat zoodanig Vorst uit vaderlandschen bloede het roer van staat in handen heeft. Met onze blijdschap pare zich dankbaarheid aan God, den Gever van alle goede gaven, onder het bestuur van wiens Voorzienigheid wij, na langdurige slingering door hevige staatsstormen, thans de gewenschte rust en veiligheid mogen genieten. (*) Ieder, die zoo groot een geluk weet te waarderen, hoopt en wenscht en bidt, dat hetzelve bestendig zijn moge. En alwie wèl denkt, verheugt zich derhalve, dat heden de Koning verjaart, wien weldadigheid en trouw beveiligen, terwijl Hij door goedwilligheid zijnen troon bevestigt. Zelfs de vreemdeling staart met zekeren eerbied op dezen Koning; en geen Nederlander kan zonder streelend genoegen het vernemen, dat willem van oranje ook elders algemeen wordt geacht door allen, die vrijheid en orde beminnen. Ja, waar zoudt gij nog eene plek gronds, als Nederland, vinden? Waar leeft een Vorst, wiens staatkunde beter op godsdienstige beginselen rust, en die zijn geheele leven meer toewijdt aan de behartiging van algemeen welzijn? Waar is de Koning zoo geheel de vader van zijn volk?
Laat ons toch behoorlijk dit goede waarderen, dat wij on-
{==612==} {>>pagina-aanduiding<<}
der een gematigd en wijs bestuur genieten! Maar tot blijdschap over de verjaring des Konings behoef ik u niet eigenlijk op te wekken. Gij allen deelt immers in het algemeen verlangen des volks, en gij wenscht van ganscher harte, dat onze Koning lang moge leven. Gij acht Hem hoog, om zijne godsdienstige en staatkundige beginselen. Bij ondervinding is reeds het belang van zijne regering gebleken; en worden zijne dagen verlengd, gelijk wij allen vuriglijk wenschen, wij mogen, onder den zegen van boven, nog veel meer goeds verwachten, wanneer slechts ieder in zijnen kring en naar de mate van zijne krachten in den geest des deugdzamen en wijzen Konings wil medewerken ter bereiking van algemeen nuttige doeleinden. Dit nu is een heilige pligt voor ons allen. Zoo moeten wij achting en liefde voor den Koning betoonen. Door deze gezindheid worde onze blijdschap over des Konings verjaren veredeld; en zoo rijze ook uit de innige overtuiging van een welwillend gemoed onze hartelijke bede om verlenging van zijn werkzaam en ons allen dierbaar leven, opdat weldadigheid en trouw Hem blijven beveiligen, en Hij steeds door goedwilligheid zijnen troon bevestige!




Brief aan eenen vriend, rakende de afscheidsrede van den eerw. Coquerel. (*)

Z......., 3 Augustus, 1830.

Uw laatste brief, mijn jeugdige Vriend, is voor mij een nieuw bewijs van de kracht der welsprekendheid op het menschelijk hart. Hoe warm is de toon van dien brief! Hoe volkomen geeft Gij mij den indruk weder, dien het afscheid van den waardigen Leeraar op U gemaakt heeft; hoe verplaatst Gij mij als in het midden der talrijke schaar, die met verrukking aan de lippen van den rijkbegaafden spreker hing; ja hoe maakt Gij mij

{==613==} {>>pagina-aanduiding<<}
door uwe uitboezemingen vol gloed en leven het hart zoo warm, dat de lang onderdrukte klagt over het afgelegene van mijne woonplaats op nieuw in mij ontwaakt! Ik kan mij dan ook verbeelden, dat Gij, nog vol van al het schoone, wat Gij in de Walsche kerk gehoord en gezien hadt, dien eigen avond bij onze vrienden M....... gekomen zijt, en dat uw mond niet heeft stilgestaan van het spreken over het afscheid van den Heer coquerel, misschien wel tot verveling van Neef en Nicht, die geen Fransch verstaan, en zekerlijk niet zonder tegenspraak van hunne kinderen. Dat geheele huisgezin is toch nog een weinig ouderwetsch, en kan zich nog niet goed vereenigen met den stelregel, die hoe langer zoo algemeener begint te worden, dat men aan zichzelven verpligt is, om dáár te kerk te gaan, waar men het meeste genoegen vindt, of, gelijk men zegt, het meest gesticht wordt. Misschien zal ook de gehechtheid dezer lieve menschen aan hunne eigene kerk, en hunne ingenomenheid met sommigen van hunne Predikanten, zoo als doorgaaus, zekeren toon aan uwe gesprekken op dien avond gegeven hebben, en zal het alweêr niet aan vergelijkingen hebben ontbroken tusschen den Heer coquerel en dezen of genen beroemden Kanselredenaar in ons Vaderland. Gij weet, hoe ik hierover denk, mijn Vriend, en dat ik met zulk eene vergelijkende beoordeeling van Predikanten weinig op heb. Zoo min de natuur ons een' vasten typus voor een blad of eene bloem oplevert, zoo min zal een verstandig Homileet ons een' onfeilbaren en overal geldenden maatstaf voor eene leerrede willen geven. Wanneer datgene, wat het eigenlijk wezen van eene preek, in onderscheiding van eene redevoering, verhandeling, vertoog, enz. enz. uitmaakt, maar niet ontbreekt, kan en mag er, mijns inziens, de grootste verscheidenheid in vorm en uitvoering heerschen, en de man moet nog geboren worden, die het volmaakte beeld van den Christelijken Prediker in zich verwezenlijkt. Waartoe
dus al dat vergelijken, wanneer het niet moet dienen ter opheldering en toepassing van de regelen der predikkunde; en waarom ver-
{==614==} {>>pagina-aanduiding<<}
heugt de gewone toehoorder, wien het immers alleen om stichting in de kerk te doen is, zich niet liever dankbaar in de rijke verscheidenheid van gaven, die, als voortreffelijk in hare soort, naast elkander kunnen bestaan, zonder dat de eene de andere van hare waarde berooft. Maar al dat vergelijken van Predikanten vloeit voort of uit zekere partijdige vooringenomenheid met mannen, waaraan men om bijzondere redenen gebecht is, of, wat erger is, uit zekere zucht, welke zich onder ons, vooral bij jongelieden, begint te verspreiden, om iedere preek, die men hoort, te recenseren en te beoordeelen, gelijk men elke redevoering en verhandeling en elk dichtstuk beoordeelt, en, zonder de noodige kennis van zaken, daarover beslissende uitspraak te doen. Het is indedaad opmerkelijk, hoe zeer ons Vaderland zich ook te dezen aanzien van andere landen onderscheidt. In Duitschland en Engeland heeft de belangstelling van het opkomend geslacht in het kerkgaan veelal eene vrome en dweepende rigting; bij ons daarentegen worden preeken en Predikanten meer van eene aesthetische zijde beschouwd en gewaardeerd, gelijk ik bij mijne bezoeken te Amsterdam en elders maar al te veel heb kunnen bespeuren. Duidelijkheid van ontwikkeling, levendigheid van schildering, sierlijkheid van stijl, keurigheid en kracht van taal, fikschheid van voordragt, opzeggen van het stuk uit het hoofd, orgaan, stemleiding en gebaren, - dit alles, wat zekerlijk wezenlijke vereischten in elken Redenaar te kennen geeft, komt bij onze hedendaagsche beoordeelaars van preeken en Predikanten inzonderheid, ja bijkans alleen in aanmerking, zoodat men, na het uitgaan der kerk, ook over niets anders hoort spreken, dan over het schoone van het geheel, over het treffende en roerende van deze en gene passage, en over de kracht en
sierlijkheid der uitvoering; terwijl de zaken, als waren het bijhangsels, onaangeroerd blijven, aan het geheele beloop der preek niet gedacht wordt, de tekst vergeten schijnt, en de geheele indruk op eenige onbepaalde en verwarde denkbeelden neêrkomt. Beide deze

{==615==} {>>pagina-aanduiding<<}
kerkgangers loopen in uitersten; doch ik verbeelde mij, dat onze jeugdige Critici nog al eerder zullen teregt komen, dan de anderen, wanneer de ondervinding hun eens de kracht van de Godsdienst leert kennen, en het leven den zin der H.S. voor hen ontsluit.
Gij behoort wel niet tot deze nietsbeduidende snappers over preeken, die omtrent Bijbel en Bijbelsche waarheden veelal dood-onkundig zijn, en uwe degelijkheid zoowel, als uw godsdienstige zin, zal U voor zulk eene aanmatigende taal bewaren; maar het is in de jaren van uwe voorbereiding tot het predikambt voor U toch van belang, dien geest op te merken en na te gaan, om U tegen het onaangename van zulke oordeelvellingen te wapenen, wanneer zij ook eenmaal U en uwen arbeid zullen treffen.
Het bovenstaande behelst zekerlijk eene wonderlijke inleiding van een' brief, waarin ik U, volgens uw verlangen, mijne gedachten over de Afscheidspreek van den Heer coquerel zou mededeelen, die Gij mij vóór weinige dagen toegezonden hebt; doch Gij zult het den ouden vriend van uw' Vader niet kwalijk nemen, dat hij, aan U al zoo voortschrijvende, in den toon van een' onderwijzer en vermaner is gevallen, en welligt bespeurt Gij toch wel eenig verband tusschen hetgeen ik tot dusver geschreven heb en den inhoud van uw' laatsten brief. Maar, zal ik met den panegyrischen toon van dien brief over het werk van den beroemden Walschen Predikant geheel instemmen, en verklaren, dat hetzelve bij het lezen denzelfden buitengewonen indruk op mij gemaakt heeft? Neen, dit verwacht Gij niet, die zelf zoo levendig gevoelt, hoe veel de voordragt van een' Predikant op het oordeel van deszelfs toehoorders afdoet. Vraagt Gij echter, of ik de preek van den Heer coquerel niet als eene nieuwe proeve beschouw van 's mans uitstekende bekwaamheden, dan zeg ik volmondig ja, en ik beken gaarne, dat ik den man van talent, en den Schrijver van vele voortreffelijke artikels in de Biographie sacrée, van het stukje over de ontdekkingen van champollion, en van de voorrede voor

{==616==} {>>pagina-aanduiding<<}
de Esquisses poetiques, op deze weinige bladzijden wedergevonden heb. Het zijn toch geene alledaagsche denkbeelden, die hier voorkomen; de ontwikkeling van dezelve legt eene niet gewone schranderheid en menschenkennis aan den dag; terwijl de geheele omkleeding den man aanduidt, die taal en stijl volkomen in zijne magt heeft. Ook stuit men hier niet op die misslagen tegen de regelen der predikkunde, waarover bij de beoordeeling der beide preekbundels van denzelfden Schrijver met zoo veel regt geklaagd is; de tekst is hier wat hij zijn moet, het leidend beginsel der geheele preek; die tekst wordt niet naar het doel van den Prediker gewrongen, maar dezelve verkrijgt en behoudt zijn' vollen eisch, zoodat de Uitlegkunde tegen de opvatting der woorden van paulus (Hand. XX:27) of de Predikkunde tegen het gebruik van dezelve kwalijk iets zal kunnen inbrengen. Wat toch is de inhoud der preek anders, dan eene ontwikkeling van den zin dier getuigenis, welke de Apostel zichzelven geeft, hoewel dit niet als bepaald thema aan het hoofd der preek staat uitgedrukt; en hoe kon de gang der denkbeelden eenvoudiger zijn, dan dat de Heer coquerel aantoonde, 1o. wat het beteekent, niets achter te houden (of, gelijk het in de Fransche vertaling luidt, ne point s'épargner); 2o. wat de uitdrukking, den raad Gods te verkondigen, zeggen wil, en 3o. wat in het gezegde, den ganschen raad van God te verkondigen, ligt opgesloten. Op de dispositie der preek heb ik dus geene aanmerking; ook niet op derzelver geest, welke mij toeschijnt die van een Bijbelsch Christendom te wezen; en desgelijks stem ik U gaarne toe, dat er brokken van ware welsprekendheid in gevonden worden, die, bij de meesterlijke uitvoering, hunne werking gewisselijk niet zullen hebben gemist: maar het is de
ontwikkeling der drie bovengemelde punten, waarover ik U mijne gedachten wel wil mededeelen, niet om dezelve af te keuren, maar om U, ter uwer leering, naar ik hoop, op het eigenaardige daarvan opmerkzaam te maken.
Zelden is het mij zoo duidelijk geworden, dat elke

{==917==} {>>pagina-aanduiding<<}
natie haar bijzonder karakter ook op het gebied der predikkunde medebrengt, als bij het lezen der Afscheidspreek van den Heer coquerel. Bedrieg ik mij niet, dan ontdek ik daarin trek voor trek den Franschman. Een Nederlander, al ware hij een Walsch Predikant, zou, naar mijn oordeel, meer hebben stilgestaan bij het karakter van paulus zelven, en uit diens voorbeeld trekken hebben ontleend, om zijn' volbragten Evangeliedienst te teekenen; een Duitscher zou zich meer in redeneringen hebben verdiept, terwijl beide aan hunne geheele preek een' ernstiger, hartelijker en gemoedelijker toon zouden hebben gegeven. Maar hoe! - hoor ik U zeggen - is de toon van den Heer coquerel dan niet ernstig en plegtig? Waart Gij maar eens tegenwoordig geweest, toen hij, met zijne welluidende stem en veelbeteekenende gebaren en met zijn gelaat zoo vol van uitdrukking, die en die passage uitsprak, en Gij zoudt uwe aanmerking gewisselijk terugnemen. - Ik wil hierop niets afdingen, mijn Vriend, en ik ben zeer verre van den Heer coquerel als Prediker gebrek aan ernst te willen te last leggen; integendeel erken ik, dat hij in alle zijne uitgegevene preeken, en ook in zijne laatste, zeer ernstige waarheden verkondigt: maar dit bedoel ik, dat hij op den preekstoel zijn karakter als Franschman in zoo ver medebrengt, als zijn preeken gekenmerkt staat door datgene, wat de Franschen gewoon zijn esprit te noemen. De Franschman, die in het gezellig verkeer er op uit is, om alles, wat hij zegt, op eene vernuftige en pikante manier te zeggen, verloochent dit karakter ook dan niet, wanneer hij als Leeraar van de Godsdienst optreedt. Dit is geene affectatie, geen jagtmaken op treffende gezegden; maar het is eene zucht, die hem natuurlijk eigen is, en die hem ook dáár niet verlaat,
waar de hoogste ernst zijn binnenste vervult en uit zijne woorden spreekt. Dezen esprit meen ik overal te ontdekken, zoowel in de redekunstige figuren, waarvan de Heer coquerel zich bedient, als in den style coupé, welken hij hier en daar bezigt, in de veelvuldige

{==618==} {>>pagina-aanduiding<<}
tegenstellingen, vergelijkingen en wendingen, in de sterk gekleurde schilderingen en vernuftige epitheta, ja de geheele toon van deze preek draagt, althans naar mijn gevoel, de overtuigendste bewijzen daarvan. Lees maar eens de inleiding, en moet Gij niet zeggen, dat de wending, waarop de eigenlijke kracht van dezelve berust, aardig en vernuftig is? Of is de geheele passage, waarin de Heer coquerel over dezulken spreekt, die zich over zijn henengaan op eene min gunstige wijze hebben uitgelaten, niet vol van zekere deels stekende, deels roerende geestigheid? Hoor eens, als hij pag. 12 zegt: ‘En dehors de cette confiance restent, il est vrai, quelques oisifs, à qui l'habitude du travail n'a point appris ce que vaut dans la journée d'un père de famille un peu plus de liberté, un peu plus de loisir, et quelques esprits, accoutumés à tout reduire en chiffres, qui s'étonnent que l'or ne pese pas dans toutes les mains autant que dans les leurs. Je ne consens pas plus à les prendre pour juges, que vous, à les choisir pour interprètes, et ils expriment aussi peu vos jugemens, que mes motifs. Mais en vous .... mon fidèle et bienveillant auditoire! en vous, dont les regards ont si fouvent répondu aux miens, en vous, dont je connais si bien et la manière d'écouter, et les larmes, et même le sourire, en vous j'ai confiance entière. Nul de vous, depuis douze années, n'a reproché à mes lèvres de n'être pas sincères .... vous
ne commencerez pas aujourd'hui.’ Lees de geheele redenering op pag. 15 en 16, lees de zinsnede op pag. 20: ‘Enfin, de tous ces petits esprits, de ce troupeau servile d'imitateurs en incredulité, qui n'ont pas même le merite d'avoir inventé une impiété ni une objection nouvelle.’ Vergeet ook niet de toespelingen op bijzonderheden uit het O.V., die door een' gezuiverden fmaak in de predikkunde reeds lang zijn afgekeurd; en Gij zult, naar ik mij verbeeld, levendig gevoelen, wat ik zeggen wil. Zoo lezen wij pag. 11: ‘En un jour de séparation et d'adieu - il n'est ni permi ni possible de se perdre dans les rangs de son

{==619==} {>>pagina-aanduiding<<}
peuple, de voiler sa face comme Moise au retour du Sinai.’ Op pag. 21. ‘La forme et les mots, le flux de paroles qui déroule une vérité, le son de la voix qui exhorte, le geste de la main qui bénit, le regard appelant vos regards a se porter vers les cieux, voilà ce qui est à nous, comme la verge de Moise, stérile rameau de bois mort, était à lui.’ Op pag. 25: ‘Nos faibles mains, qui soutiennent l'arche sainte, peuvent bien plier sous le poids, mais nous n'avons pas le droit de la rendre plus légère, et de lui ravir une de ses saintetés.’ Op pag. 27: ‘Vous repoussez avec la même repugnance cette morale, qui dresse sa petite tribune à distance égale du Sinai et du Tabor.’ ‘Une piété, qui - trouve, que Jerusalem est trop loin pour y aller adorer.’ Doch, gelijk ik gezegd heb, het zijn niet alleen deze en gene plaatsen in de preek, maar het is de geheele toon van dezelve, waarop ik mij beroep.
Waarlijk, mijn waarde H....., hebt Gij ooit passages, die zoo fijn getourneerd en zoo puntig uitgedrukt zijn, in eene Hollandsche preek gelezen, of uit den mond van een Hollandsch Predikant gehoord; en moet Gij niet erkennen, dat sommige derzelve met den geest der Fransche taal zoo innig verbonden zijn, dat zij door eene overbrenging in eene andere taal, b.v. in het Nederduitsch, hare kracht zouden verliezen, ja - welligt een' glimlach zouden afpersen? Ik zeg dit geenszins ten nadeele van den bekwamen man, maar alleen om U op het onderscheidend kenmerk van zijne preekmanier opmerkzaam te maken, die zekerlijk even zeer met zijn geheel karakter als Franschman verbonden is, als zij aan de behoefte van Fransche toehoorders beantwoordt. Mij dunkt, dat de Heer coquerel zich bij zijne preeken altijd een Fransch auditorium moet hebben voorgesteld, en dat ook zekere smaak voor zulke fijnheden in stijl en taal er toe vereischt wordt, om in zulk preeken regt behagen te vinden, en er, in den waren zin des woords, door gesticht te worden. Welk een verschil heerscht er in dit opzigt tusschen den preektrant van den Heer co-
{==620==} {>>pagina-aanduiding<<}
querel en dien van beroemde vaderlandsche Kanselredenaars! Hier gevoelt men aan alles, dat een Nederlander tot Nederlander, het woord voert; terwijl men daar de taal van den Franschman, tot Franschen gerigt, opmerkt. Dit schijnt mij zoo waar te zijn, dat ik het voor een' Nederlander, die zich hier te lande tot Fransch Predikant wil vormen, altijd als eene moeijelijke taak beschouwd heb, zich dien esprit in den aanleg, de uitwerking en de voordragt van eene preek eigen te maken, zoo hij anders een Nederlander wil blijven.
Le style est tout l'homme, dit gezegde van buffon vindt, mijns achtens, hier volkomen toepassing; het eene is met het andere op het allernaauwst verbonden, en de Nederlander moge door langdurige oefening het Fransch even zuiver leeren spreken en schrijven, als een geboren en in zijn Vaderland levende Franschman: de color dicendi, dat geheime waas, wat uit het binnenste van onze ziel oprijst en zekeren bepaalden toon en tint aan onzen stijl mededeelt, zal de onderscheidene geaardheid van beide, zekeren trek van het nationaal karakter meer of minder duidelijk doen doorschijnen.
De Heer coquerel schijnt dit ook zelf gevoeld te hebben; hij is immers, naar uwe eigene getuigenis, in weerwil van zijn twaalfjarig verblijf in de hoofdstad van ons land, Franschman gebleven, zonder iets van onze natie te hebben aangenomen, en welligt heeft dit hem ook tot het ongelukkig besluit gebragt - om niet eens onze taal te leeren. Men zou dit onbeleefd kunnen noemen, vooral in een' Franschman, die toch doorgaans, althans in de vormen, zeer beleefd is; doch ik wil alleen zeggen, dat het jammer is, omdat de waardige man zichzelven daardoor van de gelegenheid beroofd heeft, om in den volgenden loop zijner studiën zich van den voortreffelijken arbeid onzer Godgeleerden behoorlijk te bedienen, en hij het zijne zou hebben kunnen bijdragen, om onze theologische Letterkunde in zijn Vaderland meer bekend te maken. Doch ik kan mij levendig verbeelden, dat de Heer coquerel in Holland een vreemdeling geble-
{==621==} {>>pagina-aanduiding<<}
ven is en blijven moest, dat hij zich hier nooit heeft kunnen thuis gevoelen, en dat alle de bewondering van zijne talenten, en alle de hoogachting en liefde, hem om zijn persoonlijk karakter bewezen, een zeker heimwee niet heeft kunnen onderdrukken. Ik verwonder mij dan ook niet, dat hij eene beroeping, die hem weder in het hartje van Frankrijk en te midden van zijne naaste betrekkingen verplaatste, heeft aangenomen, gestreeld door het vooruitzigt, van zijne schoone loopbaan dáár voort te zetten en te eindigen, waar hij dezelve heeft begonnen. Gewisselijk heeft de verdienstelijke man in de Walsche Gemeente van Amsterdam veel goeds gesticht, en hartelijk wensch ik hem geluk, dat hij bij zijn afscheid eene taal mogt voeren, zoo als op pag. 30, 34 en elders voorkomt. Waarlijk, het is benijdenswaardig, in zulke oogenblikken aldus te mogen spreken! Moge al dat goede bevestigd en uitgebreid worden, en moge hij
in de belangrijke stad, die hem welhaast haren inwoner zal noemen, tot een' rijken zegen zijn voor de zaak van de Godsdienst en van het Protestantismus, waarvan hij zich overal een warm voorstander betoont te wezen.
De keerzijde van het verblijf des Heeren coquerel in ons Vaderland bestaat welligt in eene overdrevene prijsstelling op de voordragt der preeken, die toch ook wel zeer hare grenzen heeft De Voeux poëtiques adressés à Mr. a.l.c. coquerel, Ministre du saint Évangile, tant à l'occasion de son installation comme Pasteur à Amsterdam en 1819, qu'à celle de son Sermon d'adieu et de son départ pour la France en 1830, par p.f.d. chandon, ancien Membre du Consistoire de l'Église Wallonne de Rotterdam, door U bij de preek gevoegd, behelzen daarvan eenige trekken, die mij het beeld van onze hedendaagsche jonge en oude beoordeelaars van preeken en Predikanten voor den geest brengen. Zoo lees ik onder anderen op pag. 6:

‘Combien nous admirions le talent oratoire 
Qui t' assure en tout temps un brillant auditoire, 
Ton style si fleuri, ton zèle si fervent, 
Ton heureuse mémoire et ton maintien décent!’ 


{==622==} {>>pagina-aanduiding<<}

Indedaad, zulke uitboezemingen, hoe welgemeend zij ook zijn mogen, kunnen den Heer coquerel zelven weinig behagen, die op pag. 325 van zijn' tweeden bundel preeken zoo waar als treffend zegt: ‘Le sanctuaire n'est pas un théatre, dressé pour y briller.’
Doch welligt schrijf ik U over dit thema bij eene andere gelegenheid. Ontvang voor het tegenwoordige mijn' hartelijken groet!

D. v.d. R....

Levensberigt van den marquis De Lafayette.

In een geschrift, ten vorigen jare te Philadelphia, in Noord-Amerika, uitgegeven, vindt men een Levensberigt van den Generaal de lafayette, dat te meer opmerking verdient, dewijl destijds geen mensch kon gissen, dat deze beroemde en achtingwaardige man op nieuw uit de stille afzondering des rustigen landlevens op het woelig tooneel der wereld geroepen zou worden. Ieder weet, dat lafayette veelvermogenden invloed had bij de jongste, zoo belangrijke gebeurtenissen in Frankrijk, en dat hij vooral het zijne toebragt tot spoedige herstelling der orde. Niet zoo algemeen bekend is zijn vroegere levensloop. Wij meenen derhalve, dat aan velen onzer lezeren de mededeeling van gemeld stukje niet onaangenaam zal zijn, dat een beknopt verhaal behelst van de voornaamste bedrijven en lotgevallen des grijsaards, die, aan zijne beginselen getrouw, in weerwil van hooge jaren, nog eenmaal thans optreedt, om de zaak der menschheid te handhaven en betamelijke vrijheid te verdedigen.

Marie paul joseph roch yves gilbert motier, Marquis de lafayette, werd geboren, den 6 September 1757, in de provincie Auvergne, (later uitmakende de twee Departementen Puy de Dôme en Cantal, benevens een gedeelte van la Haute Loire) in een bergachtig oord, op het kasteel de Chavignac, zes mijlen van de oude stad Brionde. Van de vroegste tijden af was dit gewest beroemd wegens de dapperheid der inwoneren en derzelver zucht voor onafhankelijkheid. De voorouders van lafayette behoorden tot de lieden van den eersten rang in die landstreek, en

{==623==} {>>pagina-aanduiding<<}
onderscheidden zich steeds door ridderlijken moed en heldhaftige fierheid. In de jaarboeken van Frankrijk staat de Maarschalk de lafayette zeer loffelijk vermeld, en diens bloedverwante, Mevrouw de lafayette, was eene zeer beschaafde vrouw, die een' niet geringen letterkundigen roem had verworven. Het zal dus wel niet noodig zijn, hier uitvoerig te bewijzen, dat de jonge lafayette reeds vroeg van den geest zijner voorvaderen diep werd doordrongen; in zeer jeugdige jaren trok hij partij voor burgerlijke vrijheid, en werd een ijverig, schoon altijd gematigd, verdediger van de zaak der menschheid.
In den ouderdom van ruim zeven jaren werd lafayette geplaatst op het Collegie van louis le grand te Parijs, alwaar hij eene (voor dien tijd) onbekrompene opvoeding ontving. Vijftien jaren oud zijnde, werd hij ingeschreven onder de Musketiers, die de lijfwacht des Konings uitmaakten. Ten jare 1774, slechts zeventien jaren oud zijnde, huwde hij anastasia de noailles, wier deugd, moed en huwelijksmin voor de vergetelheid zullen bewaard blijven, zoo lang vrouwelijke uitmuntendheid wordt gewaardeerd. Zijne verbindtenis met deze vrouw deed zijn jaarlijksch inkomen tot 200,000 francs beloopen. - De vader van lafayette viel in den slag bij Minden; het is opmerkelijk, dat het doodelijk schot kwam van eene batterij, waarover dezelfde Generaal philips het bevel voerde, tegen wien de zoon ten jare 1781 over stond in Virginia.
Lafayette beschouwde den toestand van Noord-Amerika met de hartelijke belangstelling en al het vuur der jeugd. Hij was in die jaren, waarin de mensch de krachten van zijnen geest begint te ontwikkelen. Hij ontwaarde in zijnen boezem een sterk verlangen, om deel te nemen in den worstelstrijd, die roemrijker was, dan er ooit een bestaan had tusschen twee volken. Hij verliet dus de aangenaamheden van een prachtig hof en de bekoringen zijner jeugdige gade, om naar Amerika over te steken. Den 4 April 1777 las men het volgend berigt in een der nieuwspapieren van Parijs: ‘Een der rijksten van onzen Adel, de Marquis de lafayette, een aanverwant van den Hertog de noailles, heeft voor eigene rekening een schip gehuurd en uitgerust voor eene reis naar Amerika, met twee Officieren van zijne kennis. Hij vertrok de vorige week, onder voorgeven, dat hij naar Italië zou stevenen. Hij zal in den rang van Majoor-
{==624==} {>>pagina-aanduiding<<}
Generaal dienen in het Amerikaansch leger. Daarentegen gaat een Majoor-Generaal in Fransche dienst, de Graaf de bulkely, een Iersch Edelman, met verlof van zijne Majesteit, zich aanbieden aan den Koning van Grootbrittanje, om tegen de Amerikanen te strijden.’
Lafayette landde op North-Island, in de Winyan-baai, omtrent zestig mijlen van Charleston, en werd daar gastvrij ontvangen door de familie van den Majoor benjamin huges, die, bedekt met wonden, voor genoemde stad sneuvelde, terwijl hij, tijdens den vijandigen inval van provost, zich getrouw kweet van zijnen pligt. - Met die eigene zedigheid en edele gevoelens, welke de ware dapperheid steeds verzellen, vroeg lafayette geenen rang in het leger, en begeerde geene soldij, maar verlangde slechts, als vrijwilliger te dienen.
Den 31 Julij 1777 bood het Congres aan onzen held den vereerenden rang van Majoor-Generaal aan, doch zonder hem onmiddellijk in dienst te stellen. Lafayette was niet lang in het land geweest, welks regten hij kwam helpen verdedigen, of hij werd de huisvriend in het gezin van washington, aan wien hij zich met al het vuur der jeugd hechtte, terwijl hij zijne genegenheid met gelijke warmte zag beantwoorden. De beginselen, welke hem naar de kusten van Amerika voerden, werden onder de liefderijke leiding van dien grooten en goeden man, wiens aangenomen zoon hij als 't ware was, meer en meer versterkt. Weldra gaf de jeugdige held blijken van ongemeene dapperheid. In den slag van Brandywine, den 11 September 1777, stortte hij het eerst zijn bloed voor de zaak van Amerika. Ten gevolge van dat roemrijk bedrijf, droeg de Opperbevelhebber hem vóór het einde van November het bevel over eene afdeeling des legers op; hetgeen den 1 December 1777 door het Congres bekrachtigd werd. Zoo was en bleef de Generaal lafayette in landsdienst een der warmste en werkzaamste vrienden van Amerika. Ieder bewees hem achting en eere. Ten jare 1779 keerde hij voor korten tijd naar Frankrijk terug, en deed alle pogingen bij de Fransche Regering, om de belangen van Amerika te bevorderen. Dr. franklin schreef, in een' brief van 5 Maart 1780, aan den Generaal washington het volgende: ‘Ik ontving eerst onlangs den brief, welken uwe Excellentie mij de eere deed te schrijven, ter aanbeveling van den Marquis de lafayette.

{==625==} {>>pagina-aanduiding<<}
Zijne zedigheid wederhield hem, denzelven mij eerder in handen te geven. Wij zijn echter spoedig na zijne aankomst te Parijs met elkander bekend geworden; en zijn ijver voor de eer van ons land, zijne werkzaamheid voor onze belangen alhier, en zijne sterke gehechtheid aan onze zaak en aan uw' persoon, hadden mij dezelfde hoogachting voor hem reeds ingeboezemd, welke uwe letteren bij mij zouden hebben doen ontstaan, indien ze mij terstond overgegeven waren geworden.’
Terwijl hij te Parijs zich bevond, werd, door Dr. franklin, den Gezant van Amerika, een met gepaste zinnebeelden versierd zwaard, namens het Congres, hem aangeboden, als een vereerend bewijs van erkentelijkheid voor zijne edelmoedige hulpbetooning. Nadat hij met den Amerikaanschen staatsdienaar het zijne had toegebragt, om de vriendschap van lodewijk XVI en van het Fransche volk in het algemeen te erlangen, keerde de Marquis nog in 1780 naar Amerika terug, en landde te Boston met aanmerkelijke versterking. Waar hij kwam, zijn goede naam, zijne onbekrompene welwillendheid, zijne innemende zeden verwekten overal eerbied en genegenheid voor hem.
In 1781 werd hem het opperbevel over een leger opgedragen, ten einde den beruchten arnold tegenstand te bieden, en dien roofzieken plunderaar, zoo mogelijk, uit Virginia te verdrijven. Daar echter de Fransche vloot niet te gelijker tijd medewerkte, moest de onderneming mislukken, wat het verjagen van genoemden vijand aangaat; evenwel bragt de jeugdige held een niet gering verlies toe aan den Generaal philips en deszelfs woeste bende; gelijk hij ook eene geduchte les gaf aan den bekwaamsten der Britsche Generaals, Lord cornwallis, die, met trotsche minachting, den Marquis een' knaap noemde, die hem niet kon ontsnappen. Doch de knaap was niet alleen te werkzaam, maar ook te groot voor zijne Lordschap, die weldra, met zijn gansche leger ingesloten zijnde, de dwaasheid van zijne trotsche snorkerij ondervond.
De volharding van lafayette, in weerwil van velerlei ontmoedigenden lotwissel, en zijne edelmoedigheid in het vervullen der behoeften van het leger uit zijne eigene middelen, (eenmaal had hij tienduizend dollars voorgeschoten, om de manschap te kleeden) doen hem van eene zoo gunstige zijde kennen, dat men niet ligt dergelijk voorbeeld meer zal vinden

{==626==} {>>pagina-aanduiding<<}
in de Geschiedenis. Ware hij aan onze kusten gekomen als een arm gelukzoeker, als een afgedankt of uit zijn eigen land weggejaagd Officier, als een gereed huurling, die voor elke zaak zich liet aannemen, waar hij slechts op soldij en buit kon hopen, gelijk dit gewoonlijk met gelukzoekers het geval is; had hij eeniglijk in de bedwelming der geestdrift zich onbezonnen onder de Amerikaansche strijders laten opschrijven, om, als een dweepend kruisvaarder, een enkel schitterend wapenfeit te bedrijven, - wij zouden hem gerangschikt hebben onder de gewone soort van waaghalzen, die men in alle eeuwen en landen, ten tijde van oorlog, vindt. Maar dan zoude hij afgeschrikt zijn geworden door het akelig gezigt van een uitgehongerd, naakt, terugtrekkend leger, - door de vertraging en kwellingen, gevolgen der nalatigheid van eenigen onzer Staten in het leveren van manschap en geld; gelijk ook door de daaruit ontstaande muiterijen en het deserteren der krijgslieden, dat zoo dikwijls plaats had in den Amerikaanschen Omwentelingsoorlog. Maar lafayette had edeler en krachtiger beweegredenen. Hij liet zich niet ontmoedigen door rampspoedige veldtogten, noch door rusteloos waken en harde dienst, jaar op jaar; terwijl men steeds te kampen had tegen het weluitgerust leger eens magtigen vijands. In zijne borst gloeide eene te warme zucht voor vrijheid, die geenszins werd uitgebluscht of verdoofd door de veelvuldige vermoeijenissen van het heen en weder trekken door de bosschen der wildernis, bij het ftormachtige en gure weder in de koude luchtstreek van Noord-Amerika. Eindelijk gelukte het hem, als Opperbevelhebber, met het door hem gekleede leger, door een meesterstuk van krijgskunde, den Generaal cornwallis te Yorktown in te sluiten; zoodat die hem - den knaap - niet ontsnappen kon, maar zich met de zijnen, in September 1782, krijgsgevangen moest
overgeven aan washington, lafayette en onze edelmoedige Geallieerden. Het bloedige tooneel, dat vóór zeven jaren te Lexington, in Massachusetts, was geopend, werd thans te Yorktown, in Virginia, gesloten. Met roem bedekt, en overal door een dankbaar volk begroet, als medeburger, bezocht lafayette verscheidene steden, en keerde vervolgens weder naar Frankrijk. Daar werd hij benoemd tot Adjudant Generaal bij den Graaf d'estaing, die gereed was, om, met het opperbevel over land- en zeemagt, uit Franschen en

{==627==} {>>pagina-aanduiding<<}
Spanjaarden bestaande, naar Amerika af te zeilen, toen de vrede werd getroffen.
Lafayette begaf zich echter voor de derde maal naar de Vereenigde Staten, om te deelen in de zegepraal der Amerikaansche onafhankelijkheid. ‘Moge de groote tempel - sprak hij destijds - welken wij thans voor de vrijheid opgerigt hebben, steeds eene les voor onderdrukkers, een voorbeeld voor onderdrukten, en eene schuilplaats voor de regten der menschheid verstrekken!’ Zijn borstbeeld werd door de stad Parijs aan den Staat van Virginia aangeboden, en het geheele land door koesterde men voor hem de warmste gevoelens van dankbaarheid en eerbied. In 1784 nam hij afscheid van het Congres, en zeide het land vaarwel, dat hem een tweede vaderland was geworden.
Van dezen tijd af tot aan de Fransche Omwenteling hield de werkzame en liefderijke lafayette zich bezig met het bevorderen van de zaak der menschheid, daar hij op eigene kosten eene proeve nam ter vrijmaking van de Neger-slaven en ook de belangen der Fransche Protestanten behartigde. Bij de zamenroeping der Nationale Vergadering, in 1787, wist hij dan ook een gunstig besluit ten opzigte van hunne burgerlijke regten te bewerken. Een der Notabelen zijnde, deed hij eene poging, om afschaffing van de lettres de cachet (*) te bewerken en den toestand der gevangenen te verbeteren. Hij keurde de vernietiging van de Bastille goed. Ook was hij een der eersten, die op den 11 Julij eene verklaring der regten van den mensch voorstelde, en hij verlangde verantwoordelijkheid van des Konings Ministers. - Volkomene belangeloosheid kenmerkt alle de daden van lafayette. Terwijl hij de Koninklijke familie en vele andere personen tegen de woede van het gemeen beschermde, was hij tevens een ijverig voorstander van godsdienstige, staatkundige en burgerlijke vrijheid, verklarende, dat hij opstand tegen willekeurige overheersching voor een' heiligen pligt hield. Daar hij overeenkomstig deze zijne beginselen van billijkheid en regtvaardigheid handelde, maakte hij, gedurende den eersten tijd der Fransche Omwenteling, zich bij beide partijen verdacht, nu eens, dat hij de alleenheersching, dan weder,

{==628==} {>>pagina-aanduiding<<}
dat hij de volksregering begunstigde. Zijne volksgezindheid trouwens nam steeds toe, en in 1789 werd hij benoemd tot Generaal-en-chef der Nationale Garden van Frankrijk - eene grootere menigte troepen, dan misschien sedert de dagen van xerxes onder het opperbevel van een eenig man had gestaan; doch hij wist het nemen van een besluit te bewerken, dat niemand het bevel over de Nationale Garde in meer dan één Departement te gelijker tijd zou voeren. In de lente van 1791 ondervond hij verandering van de volksgunst; zijne troepen werden hem minder genegen ten gevolge van hevige partijzucht, daar aan den eenen kant de Koningsgezinden hem aanvielen, en hij tevens zonder reden verdacht was bij de Nationale Vergadering. Hij werd van verraad beschuldigd door marat en diens aanhang; ja, er was zelfs een aanslag op zijn leven gedaan door eenen booswicht, dien men ongestraft liet gaan.
Zoodra het staatsbestuur behoorlijk was gevestigd, legde hij zijn bevelhebberschap neder, en ging stil leven op een zijner familie-landgoederen. Bij deze zijne vrijwillige verwijdering bood de stad Parijs hem een' gouden gedenkpenning en een borstbeeld van washington aan. Men bood hem desgelijks eene volkomene schavergoeding aan voor de verliezen, door hem geleden bij de Omwenteling; doch met de hem eigene belangeloosheid weigerde hij, iets aan te nemen. - Toen de oorlog tegen Oostenrijk begon, werd lafayette tot Majoor-Generaal benoemd; kort daarop verkreeg hij den rang van Luitenant-Generaal, en eindelijk dien van Maarschalk van Frankrijk. Het bevel over de legers van de Maas en Moezel op zich genomen hebbende, verliet hij zijn hoofdkwartier terstond na den 20 Junij 1792, ten einde klagten in te brengen over de beleedigingen, waaraan de Koning in den loop van dien dag blootgesteld was geweest; maar een bevelschrift, om hem in staat van beschuldiging te stellen, werd tegen hem uitgevaardigd. Hij zag zich verlaten door zijne troepen, die ongehoorzaamheid aan zijne bevelen thans voor pligt hielden, en het erkennen van hem als schending der wetten aanmerkten. In weerwil van deze meeningen, scheen nogtans zeker gevoel van achting en eerbied voor hem in de gemoederen zich te openbaren bij een leger, dat besloten had, zijnen Generaal aan zijn lot over te laten; - men liet hem dus tijd en gelegenheid, om voor eigene veiligheid te zorgen. Hij verzamelde dan dien eigen nacht zijne

{==629==} {>>pagina-aanduiding<<}
vrienden, en onderzocht, wie, uit persoonlijke gehechtheid aan hem, gezind mogt zijn, om mede in zijne gevaren te deelen. Men zag het duidelijk in, dat tegenstand niet mogt baten, daar hij door het gansche volk en door zijne troepen was verlaten. De genen, die vóór weinig tijds nog gehoopt hadden het lot des rijks te kunnen beslissen, moesten derhalve onverwijld de vlugt nemen. Met tegenzin stemde lafayette toe in eenen maatregel, die onvermijdelijk was; maar hij ontveinsde zich de bezwaren niet, welke daarmede gepaard gingen; - hij wilde nogtans liever ongelukkig dan schuldig in de oogen der menschen zijn. Hij besloot dus, zich te verwijderen, eer het naderend daglicht hem wederom het treurig gezigt zou aanbieden van een misnoegd leger, dat vroeger zoo sterk aan hem gehecht was, en dat nu nog, zijn ongeluk ontziende, besloten had, zijne vlugt niet te verhinderen.
Hij steeg derhalve te paard en reed weg, vergezeld van zeventien personen, waaronder latour maubourg, de vriend zijner jeugd, - alexander lameth, vroeger een zijner bitterste vijanden, thans zijn deelgenoot in het ongeluk, - bureau de pusy, welke drie malen Voorzitter van de Constituérende Vergadering was geweest, - voorts eenigen van zijne Aides-de-camp, en anderen, die de wraak van de zegepralende partij vreesden. Niemand hunner deed eenige poging, om een enkel bataljon tot het verlaten der vanen te verleiden, en door zulke lage middelen de gunst des vijands te zoeken; integendeel, hun eenige wensch was, naar een afgelegen land zich te begeven, en daar betere dagen af te wachten. Het Fransche grondgebied verlaten hebbende, trokken zij eenige mijlen voort, zonder hindernis te ontmoeten. Ieder had de uniform van zijnen rang behouden, en op hunnen weg gaven zij rondborstig zich uit voor de genen, die zij waren, - Officieren, welke, het leger verlaten hebbende, naar Zwitserland reisden. Eindelijk ontmoetten zij eene Oostenrijksche patrouille, en gaven, op gedane aanvrage, wederom hunne namen en hunnen rang te kennen, tevens de redenen er bijvoegende, welke hen bewogen hadden, om hun land te verlaten. Hierop werden zij aangehouden en voor gevangenen des Konings van Pruissen verklaard.
Onmiddellijk hierop had eene lange onderhandeling tusschen de Hoven van Berlijn en Weenen plaats, betrekkelijk deze

{==630==} {>>pagina-aanduiding<<}
gevangenen. Ten laatste werd bepaald, dat de Monarch, die bevel over de vereenigde legers voerde, de bewaring van lafayette en diens medgezellen op zich nemen zoude. Zij werden gevolgelijk onder geleide verder gevoerd en te Wezel in den kerker geworpen. Zij waren ieder afzonderlijk opgesloten, en steeds onder toezigt van Officieren, die stellige bevelen hadden ontvangen, om hen geen oogenblik uit het oog te verliezen, noch antwoord te geven op eenige der vragen, die zij doen mogten.
Lafayette, overstelpt van droefheid en verdriet over zoo wreede behandeling, werd ziek, en wel zoo gevaarlijk, dat er aan geene herstelling scheen te denken. Ook in dezen toestand mogt maubourg zijnen vriend niet bezoeken, die, zoo men meende, weldra sterven zoude. De ziekte nam echter eene gelukkige wending, en de Koning van Pruissen, voordeel hopende te doen met zijne herstelling, liet hem aanbiedingen doen, dat zijn toestand zoude verbeteren, indien hij partij tegen Frankrijk wilde trekken. Maar lafayette gaf in een fier antwoord zijne verontwaardiging over zoodanig voorstel te kennen. Hierop werd hij nog harder behandeld. Men wierp hem en zijne medgezellen in een' wagen en vervoerde hen naar Maagdenburg, maar zorgde, dat zij niets van hunne familiën te weten konden komen, omtrent wier lot zij zeer ongerust waren, uit hoofde van de verbanningen en vervolgingen in Frankrijk. Het schijnt, dat hunne vijanden, door hen alzoo te vervoeren, hunne ellende hebben willen verzwaren, en tevens de verontwaardiging des volks tegen hen gaande maken; maar, zoo dit hun oogmerk is geweest, hebben zij hunne maatregelen kwalijk gekozen, daar overal bleek, dat de onregtvaardigheid van het gevangenhouden en de standvastige moed der gevangenen belangstelling en medelijden wekten. Zij bleven, gedurende een geheel jaar, te Maagdenburg in een vochtig en donker gewelf, dat omgeven was door hoog paalwerk, en den toegang had door vier achtervolgende deuren, welke door ijzeren staven versterkt en met zware hangsloten voorzien waren.
Eindelijk gaf de Koning van Pruissen onverwacht bevel, dat lafayette overgebragt zoude worden naar Neiss. Te vergeefs verzocht maubourg, dat hij bij zijnen vriend opgesloten mogt worden. Men weigerde hem deze gunst, en voerde hem naar Glatz, werwaarts bureau de pusy kort daarna ook gebragt werd. Alexander lameth, die

{==631==} {>>pagina-aanduiding<<}
gevaarlijk krank was, kon niet met zijne lotgenooten vervoerd worden. Door herhaald smeeken erlangde diens moeder de toelating van den Koning van Pruissen, dat hij mogt achterblijven; en, daar binnen kort de vrede tusschen dien Vorst en de Fransche Republiek gesloten werd, was hij zoo gelukkig, dat hij zijne vrijheid wederkreeg. De andere gevangenen bleven thans opgesloten te Neiss, ten einde aan Oostenrijk overgeleverd te worden. Ofschoon nu hunne gevangenis nog vochtiger en ongezonder was, dan eene der andere, meenden zij echter reden te hebben, om zich gelukkig te achten, dat hun werd toegestaan, het gezelschap van Mevrouw maissonneuve te genieten, welke den moed had om derwaarts te trekken, ten einde te deelen in het lot van haren broeder latour maubourg.
Na verloop van eenigen tijd werden zij vervoerd naar Olmutz. Bij hunne aankomst aldaar ontnam men hun alles; hunne gespen en horloges mogten zij behouden, maar volstrekt geen boek, waarin bij geval het woord vrijheid voorkwam. Aan ieder hunner werd, terwijl men hen afzonderlijk in hokken opsloot, te kennen gegeven, dat zij voortaan niets zien zouden, dan de vier wanden van hunnen kerker; dat zij geenerlei mededeeling te verwachten hadden, zoo min wat personen als wat zaken aanging; dat zelfs het noemen van hunne ware namen aan de Cipiers en in de berigten, die naar het Hof opgezonden werden, verboden was; dat zij vervolgens alleen door nommers aangeduid zouden worden; dat zij nooit eenig berigt aangaande het lot van hunne familiën zouden kunnen ontvangen, noch van hunnen eigen' toestand geven; en dat, daar menschen in zoodanige omstandigheden ligt tot zelfmoord vervallen, het gebruik van mes, vork en elk ander werktuig, waarmede iemand zich het leven zou kunnen benemen, hun ontzegd werd.
Na drie onderscheidene verklaringen van Geneeskundigen, dat versche lucht volstrekt noodig was voor lafayette, werd hem eindelijk toegestaan, te wandelen in de vesting; en deze toegevendheid strekte zich vervolgens zoo verre uit, dat hij, op zekere dagen, in een open rijtuig mogt rijden, met een' Officier aan zijne zijde, een' koetsier op den bok en twee soldaten achterop.
Terwijl hij in den kerker te Olmutz zoo hard werd behandeld en dagelijks iets ergers moest vreezen, was zijne ongelukkige vrouw te Parijs in eene gevangenis opgesloten, en

{==632==} {>>pagina-aanduiding<<}
verwachtte hetzelsde lot, dat reeds de meesten harer nabestaanden ondergaan hadden. De val van robespierre intusschen redde haar leven, alhoewel het nog geruimen tijd duurde, eer zij hare vrijheid erlangde, en krachten genoeg had, om zeker plan ten uitvoer te brengen. Middel gevonden hebbende, om Frankrijk te verlaten, landde zij den 9 September 1795 te Altona, en zette onmiddellijk hare reis naar Weenen verder voort, onder den naam van motier, van een' Amerikaanschen pas voorzien zijnde. Het gelukte haar, de hoofdstad van Oostenrijk te bereiken met hare twee dochters, zonder dat het doel harer reize ruchtbaar was geworden. De Prins van rosenberg, getroffen door hare huwelijksliefde en door haar ongeluk, verwierf voor haar gehoor bij den Keizer, en verlof, om in de gevangenschap van man en vader te deelen; doch niet de minste hoop op bevrijding van lafayette werd haar gegeven.
Gedurende twee jaren bleef deze belangwekkende famille ingekerkerd binnen de muren der gevangenis, en werd met noodelooze hardheid behandeld. Dewijl zij in akelige gaten bedorven lucht inademden, werd Mevrouw lafayette ziekelijk, en ook de gezondheid harer dochters leed niet weinig. Maubourg, pusy en lafayette waren nu reeds drie jaren en vijf maanden opgesloten geweest in dezelfde galerij, zonder elkander te zien, of van elkanders lot iets vernomen te hebben, en zonder eenig uitzigt op verlossing; wanneer het Fransche Directoire door den Gezant barthelemy eene poging liet doen, om hunne vrijheid te bewerken; maar vruchteloos. Eindelijk stemde het Hof van Oostenrijk daarin toe, nadat de Overwinnaar van Italië een' voormaligen Aide-de-camp van lafayette tot het zelfde einde had gezonden. Maar de Ministers van Oostenrijk zochten bij deze gelegenheid nog voorwaarden te bedingen, welke de gevangenen niet konden aannemen. Men vorderde tevens, dat lafayette terstond Europa zou verlaten. Deze zeide, in een edel en vrijmoedig antwoord, onder anderen: ‘Zijne Majesteit, de Keizer en Koning, wenscht verzekering te hebben, dat ik, onmiddellijk na mijne bevrijding, zal vertrekken naar Amerika. Dikwijls heb ik uit eigene beweging dit oogmerk reeds te kennen gegeven; maar als mijne toestemming in de tegenwoordige omstandigheden aangemerkt moet worden als een erkennen van het regt, om zoodanige voorwaarde op te leggen, oordeel ik het niet betamelijk, dit

{==633==} {>>pagina-aanduiding<<}
voorstel aan te nemen.’ Hij voegde er nog bij: ‘Daar zijn zekere pligten, van welke ik mij nimmer kan ontslaan. Zoo heb ik betrekking op de Vereenigde Staten, en nog meer bijzonder op Frankrijk. Ik mag in geene onderhandeling treden met iemand ter wereld, wanneer het zoude strijden tegen de eischen, welke mijn vaderland op mijn' persoon heeft.’ Deze onverwachte tegenkanting verbitterde grootelijks het Hof van Oostenrijk, en de deuren van hunnen kerker werden op nieuw gesloten, ofschoon men aan buonaparte te kennen had gegeven, dat zij in vrijheid gesteld waren. Doch toen deze eindelijk vernam, wat er gebeurd was, deed hij zijn verzoek sterker aandringen, waarvan het gevolg was, dat zij in de maand September 1797 hunne vrijheid erlangden.
Zij vertrokken spoedig naar Hamburg. Aan Mevrouw lafayette vergund geworden zijnde in Frankrijk terug te keeren, stond buonaparte, kort na de omwenteling van November 1799, ook haren echtgenoot toe, dat hij weder naar het vaderland zich zoude begeven. Latour maubourg, als ook zijn zoon en broeder werden teruggeroepen in 1800. De vriendschappelijke betrekkingen met de familie lafayette werden nu nog meer versterkt door eene huwelijksverbindtenis tusschen den jongen maubourg en eene dochter des Generaals. Alexander lameth, in 1796 door den invloed zijner moeder zijne vrijheid verkregen hebbende, was naar Engeland gegaan, en erlangde mede eerst in 1800 verlof, om zich weder in Frankrijk te vestigen.
Aan lafayette werd nu de bescherming van buonaparte aangeboden; maar hij wilde met diens bestuur niets te doen hebben. Steeds de zaak der vrijheid behartigende, stemde hij tegen, toen buonaparte levenslang Consul werd benoemd. Ook bedankte hij voor den post van Senateur, en, zich met den vorm van regering in Frankrijk niet kunnende vereenigen, week hij naar Hamburg, alwaar hij als een bijzonder persoon stil leefde tot aan de verandering van bestuur. Nu keerde hij weder naar Frankrijk, en hield zich, gelijk een tweede cincinnatus, op zijn landgoed met den akkerbouw bezig.
Vervolgens zich als Candidaat aangeboden hebbende, werd hij tot lid van de Kamer der Afgevaardigden benoemd en tot Vicepresident van dezelve gekozen. Na den slag bij Waterloo, toen buonaparte het bestuur wilde ontbinden en

{==634==} {>>pagina-aanduiding<<}
zich tot Dictator opwerpen, verscheen lafayette op de tribune, en ontrolde de driekleurige vlag van 1789, uitroepende: Vrijheid, Gelijkheid, openbare Orde! Hij bewerkte, dat de zitting permanent werd verklaard, en dat ieder, die de vergadering mogt pogen te ontbinden, voor verrader van zijn land gehouden en terstond gevonnisd zou worden. Hij drong aan op den afstand van napoleon, en liet zich benoemen, om een gezantschap te helpen uitmaken, dat bij de verbondene Mogendheden om het slaken der vijandelijkheden moest verzoeken. Die poging mislukte, en de overgave volgde. Na de wederherstelling der bourbons betrok hij op nieuw zijn stil en geliefd verblijf op het land, la Grange genaamd. Het Departement la Sarthe koos hem vervolgens tot Afgevaardigde. De invloed van dezen ouden voorvechter der vrijheid was zoo zeer gevreesd bij de Ministers en hunne aanhangers, dat men alle mogelijke middelen aanwendde, om zijne herkiezing te beletten. Lafayette zelf nu bleef gaarne in den schoot zijner familie, en bragt met genoegen daar een aantal jaren door in wijsgeerige rust. Hij smaakte de voldoening, dat hij op een in dienst der menschheid doorgebragt leven kon terugzien; terwijl hij de dankbaarheid, vriendschap en bewondering der Amerikanen heeft verworven in eene mate, die het naast komt aan den eerbied, welken men gevoelt voor zijnen onsterfelijken vriend - voor washington.
Lafayette verscheen weder in Parijs, op den 22 Februarij 1818, bij gelegenheid, dat een gezelschap van Amerikanen zich vereenigde, om den geboortedag van den bevrijder huns lands te vieren. Toen bragt hij zijne erkentelijke hulde toe aan de nagedachtenis der dappere krijgslieden van Amerika en Frankrijk, welke in de verdediging des lands roemrijk vielen voor de zaak der vrijheid en onafhankelijkheid.
Ten jare 1824, in de maand Augustus, bezocht lafayette nog eenmaal de Vereenigde Staten. Hij landde te New-York, alwaar hij werd ontvangen met die geestdrift en hartelijkheid, waarvan hij overal op zijne reize door het land de treffendste blijken mogt ontvangen. Hij zag het land, waarvoor hij zijn bloed had gestort, bloeijend en gelukkig, en ontving van meer dan tien millioenen vrije menschen de verzekering, dat hij op de algemeene liefde en dankbaarheid

{==635==} {>>pagina-aanduiding<<}
der genen kon rekenen, voor wier bevrijding en geluk hij zoo edelmoedig en waardig had gestreden.

Zoo schreef een Noord-Amerikaan, in Louwmaand 1829, over lafayette. - Dat de bevolking van Parijs, in de jongste dagen van verwarring, het oog weder vestigde op dezen met regt geachten grijsaard, die kennis en ondervinding bij gematigdheid en geestdrift voor de goede zaak bezit, is geenszins te verwonderen, maar integendeel aan te merken als een verblijdend teeken. Waar men, bij de algemeene wanorde en volslagene regeringloosheid, rondom zoodanigen man zich schaart, heerscht blijkbaar onder de menigte een geheel andere geest, dan weleer. Ook Frankrijk heeft nut getrokken uit doorgeworstelde rampen. (*) Vrijheid en Orde is nog de zinspreuk van lafayette, en deze schoone spreuk prijkt op de vaandels der Nationale Garde, waarover hem het opperbevel werd opgedragen. De Generaal heeft zich, gelijk men weet, die keuze laten welgevallen, en zijne hooge jaren, als 't ware, vergeten, om zijne medeburgers van dienst te zijn. Hij, die van zijne jeugd af zoo edele gevoelens aan den dag legde, kon hier geenszins, als een ledig aanschouwer, blijven stilzitten. Hij schroomde niet, terstond in de eerste dagen van gevaar, eer men de gevolgen der Omwenteling met zekerheid kon berekenen, aan den wensch der weldenkenden te voldoen. Hij nam den post van Opperbevelhebber der Nationale Garde op zich, en vaardigde de volgende verklaring in het openbaar uit: ‘Het vertrouwen des volks van Parijs roept mij nog eenmaal tot het bevel over zijne gewapende magt. Ik heb met geestdrift en vreugde de pligten, welke mij zijn toevertrouwd, op mij genomen, en ik voel mij, even als in 1789, sterk door de goedkeuring van mijne geachte
medeleden, die heden in Parijs zijn vereenigd. Ik zal geene (staatkundige) geloofsbelijdenis afleggen; mijne gevoelens zijn bekend. Het gedrag van de Parijsche bevolking in deze laatste dagen van beproeving doet mij meer dan ooit er trotsch op zijn, mij aan haar hoofd te bevinden. De vrijheid zal zegevieren, of mij zullen met haar vergaan!’





{==636==} {>>pagina-aanduiding<<}

De zigeuners, of zwervende heidenen, in Wallachije.

(Uit de Brieven van een' jongen Griek overgenomen.)

Ik had in Wallachije mijn verblijf ten huize van een' mijner vrienden, die, gelijk ik, koopman was, en in een ellendig dorp woondé, dat slechts uit armoedige hutten bestond. Ieder vreemdeling, die maar een eigen paard bezit, of eene vreemde kleeding draagt en eenige piasters heeft, wordt daar genadige Heer genoemd. Treurig is de toestand der bewoners van dit land: de menigte leeft in diepe vernedering; kunstvlijt is er niet; die de magt heeft, zoekt door onderdrukking zijner medemenschen het meestmogelijke voordeel te behalen. Tusschen heer en slaaf schijnt geene andere betrekking te zijn, dan - de stok: de eene beveelt en klopt, de andere houdt den rug toe en gehoorzaamt. Ieder, die zich opwerpt, is hier meester. Slechts voor het uitwendige bestaat er onderscheid; wat zedelijkheid aangaat, zijn heer en slaaf elkander gelijk in verdorvenheid, onwetendheid en verlaging; ja, de rijke heeft aldaar niet eens de treurige meerderheid, dat hij zijne gebreken onder den schijn van uiterlijke beschaving eenigermate zou weten te verbergen; onder het zijden gewaad van den genadigen Heer schuilen dezelfde ondeugden, als onder het grove kleed van den boer in Wallachije. Vreemdelingen, als Joden, Grieken, Serviërs of Bulgaren, drijven daar grootendeels den handel. In deze betrekking kwam ook ik tot mijnen vriend, die van eene der aanzienlijkste familiën te Konstantinopel afstamt. Als hoofd van een niet onbeduidend handelhuis zag hij dikwijls zich genoodzaakt afwezig te zijn, en leidde reeds eenige jaren het harde, werkzame en gevaarlijke leven van koopman in de Levant. Somwijlen liet hij dus mij alleen in zijn dorp. Jong, zonder ondervinding, onder eene bevolking, welker spraak en zeden ik niet kende, bragt ik, gelijk de meeste rijken in
Wallachije, mijnen tijd met rooken, drinken, jagen, rijden of in verveling door, en plaagde nu en dan, tot afwisseling, de boeren.
Op eenen avond, als mijne Wallachijers van hunnen arbeid terugkeerden, hield ik mij in den hof bezig, om eenige koopwaren, die aldaar des nachts moesten blijven, met paalwerk te omgeven, ten einde het wegvoeren of stelen te beletten. Plotseling hoorde ik een gedruisch, dat mijne op-
{==637==} {>>pagina-aanduiding<<}
merkzaamheid trok. Dit, eerst verwijderd, geraas nam toe, en kwam ieder oogenblik nader; het waren menschenstemmen, ruwe en zonderlinge gezangen, geschreeuw van kinderen en vrouwen, geluiden van dieren, - kortom, ik kan de akelige gewaarwordingen niet beschrijven, die ik op dien avond had, terwijl de wind uit de wijde vlakte van Wallachije eene zoo geheel ontstemde harmonie naar ons toe waaide. Ware ik ergens in de woestijn van Arabië geweest, ik zou gemeend hebben, eene bende Bedouïnen of eene karavaan met kameelen te hooren; en ik had het ook hier wel daarvoor mogen houden, want de woestijnen van Wallachije hebben ook hunne karavanen en Bedouïnen. ‘Wat is dat toch,’ vroeg ik den eersten bediende mijns vriends, een' sterken boer, dien men tegen zijnen wil tot kantoorbediende gemaakt had; ‘wat is dat, bivalaki?’ - ‘Nog eene echt Egyptische landplaag, genadige Heer!’ - ‘Hoe! sprinkhanen?’ - ‘Neen, veel erger, genadige Heer! het zijn Heidenen.’ - ‘Heidenen!’ riep ik en verbleekte, terwijl ik dacht aan de koopwaren van mijnen vriend, die onder den blooten hemel lagen. De lange lansen van een' troep Arabieren zouden mij minder vrees aangejaagd hebben, dan deze lange, kromme vingers der Heidenen, die ik reeds in mijne waren meende te zien woelen.
‘En deze willen den nacht over hier blijven? Zij moeten zoo verre mogelijk voort; zij moeten weg, het moge dan gaan zoo het wil.’ - ‘Heb geene zorg, genadige Heer! wij willen dezen nacht goed wacht houden, en de dieven zullen zich met de hoenders van het dorp vergenoegen; wee de genen, die nog niet naar derzelver nachtverblijf omhoog gevlogen zijn!’ - ‘Maar wij kunnen toch niet dulden, dat deze zwervers hier de wet stellen en het dorp op zekere brandschatting stellen; laat ons eenige lieden verzamelen, en hen dwingen, dat zij verder trekken.’ - ‘Geloof mij, genadige Heer! gij moet u met deze menschen volstrekt niet bemoeijen; dit is zeker het beste. De Heidenen zijn even als de distels: die haar aanroert, steekt zich.’
Ofschoon deze raad zeer verstandig was, luisterde ik toch niet naar denzelven, maar beval den braven bivalaki, mij te volgen. Hij gehoorzaamde, en toonde zich terstond bereid, om mij voor de gevolgen van mijne dwaasheid te beveiligen, alhoewel hij wijselijk mij asgeraden had. Met hem

{==638==} {>>pagina-aanduiding<<}
begaf ik mij derhalve op weg, en kwam spoedig in het verblijf der Heidenen, daar zij omtrent tweehonderd schreden van het dorp zich gelegerd hadden. Zij huisden in slechte tenten van geitenvellen, waarvan de ingang aan de van het dorp afgewende zijde was. Ik naderde dus, zonder bemerkt te worden. Welk een gezigt trof mij daar! Zelden aanschouwt het oog eens Christens iets dergelijks. Rondom een groot, onder den blooten hemel aangestoken vuur lagen eenige menschelijke gedaanten onder elkander, welke ik naauwelijks kon onderscheiden van hunne viervoetige medgezellen; het eenige voorregt, dat de tweebeenige schepselen zich aangematigd hadden, bestond daarin, dat zij iets nader aan het vuur lagen, buiten twijfel om schielijker gereed te zijn bij de gewigtige aangelegenheid van het eten, dat in een' verbazend grooten ketel toebereid werd. Naakte kinders hingen aan de borsten van eveneens naakte en bruine moeders, terwijl ze te zamen afschuwelijke groepen van ellende en morsigheid vormden. Ik zeide moeders, maar dit is niet wèl uitgedrukt; want alles was hier gemeenschappelijk goed - ook de vrouwen en kinders: echtgenooten en moeders waren er niet. De voedster geeft hare borst aan het kind, dat gaarne bij haar en misschien het hare niet is, want dit weet zij niet, - de jonge hond zuigt het zwijn, en de jonge kat zuigt de teef; alles is onder elkander - alles vermengd. Gewone familiebetrekkingen bestaan er niet bij deze verschrikkelijke verwarring en regeringloosheid, in dezen chaos der natuur, waar de mensch geene andere meerderheid kent, dan ligchamelijke kracht, geen' anderen band, dan dien het toeval knoopt, en geene andere neiging, dan dierlijken lust.
Weldra werd mijn bespieden door eenen hond van de bende of het niet minder waakzame oor van een' der Heidenen verraden. Eene algemeene beweging ontstond in den verwarden hoop, waar op eenmaal alles in onrust was en nieuw leven scheen te scheppen, gelijk in een mierennest, dat men stoort. Twee of drie mannen sprongen heftig uit eene tent op, en vroegen mij in de Wallachijsche spraak, op een' zeer stouten toon, wat ik wilde. Maar de vreemde kleeding, die zij aan mij bemerkten, maakte hen weldra een weinig eerbiediger; en als ik hun mijn' vasten wil te kennen gaf, dat zij zich van het dorp verwijderen zouden, had de Wallachijsche boerenspraak geene bewoordingen, die ootmoedig genoeg waren,

{==639==} {>>pagina-aanduiding<<}
om hunne smeekende beden uit te drukken. Zij waren zoo vermoeid, zeiden zij, en de dorpen zoo verre af gelegen; zij verlangden niets meer, dan een hond, een weinig aarde, om er op neder te liggen, en een weinig water tot verkwikking; ik konde, voegden zij er bij, het toch niet over mijn hart brengen, een' ongelukkigen stam, die buiten het dorp het brood der ellende eten wilde, en niet eens om de afgevallen kruimels mijner tafel bedelde, weg te jagen.
Ik moet bekennen, dat mijn, door de ontmoeting van dezen steeds bedelenden en uitgehongerden hoop verhard, gemoed door het aanhoudend klagen bijna bewogen ware geworden; ik hield echter vol met zekere vastheid, en hoe meer ik mijne stem verhief, des te zachter werd de toon mijner tegensprekers, bijzonder wanneer zij den geduchten stok aanzagen, waarmede mijn medgezel bewegingen maakte, om als 't ware mijne woorden te ondersteunen en te bekrachtigen; want in Wallachije is tegen dit bewijs niets in te brengen, - de slaande persoon heeft altijd gelijk. Eindelijk rukte ik in mijn ongeduld eene der pennen van de tent uit den grond, en het zwakke gebouw dreigde in te storten. Ik had het niet moeten doen; en er waren slechts weinig oogenblikken noodig, om mij dit begrijpelijk te maken. De gansche stam geraakte terstond in beweging. Naakte vrouwen kwamen er uit. Afzigtig boven alle verbeelding was derzelver gedaante. Met lange, morsige, zwarte haren bedekt, en met vonkelende oogen, strekten zij hare kromme vingers tegen mij uit, en vervloekten mij, in hare barbaarsche taal, met alle mogelijke verwenschingen. Als zij eindelijk hare kelen heesch geschreeuwd hadden en geen geluid meer konden geven, grepen zij elk een dier kleine, akelige schepsels, welke zij op hare armen droegen, slingerden dezelven in het rond, gelijk het kind met eenen slinger doet, en dreigden, mij daarmede te slaan.
Verbaasd over dezen laatsten trek van hare verschrikkelijke welsprekendheid, deinsde ik terug. Mijn getrouwe bediende was, even als ik, in verwarring; en zijn blijkbaar onrustige, rugwaarts geslagen blik scheen mij te raden, mijn heil in de vlugt te zoeken. Ik begreep hem, en, een weinig te laat den raad volgende, welken ik vroeger had moeten aannemen, begaf ik mij haastig achterwaarts, meer loopende dan gaande, en liet het volkje, dat ik in beweging had gebragt, gaarne aan deszelfs lot over. Maar, in weerwil der snelheid van

{==640==} {>>pagina-aanduiding<<}
mijnen terugtred, werd ik toch tot aan den ingang des dorps vervolgd door den ganschen troep, - vrouwen en kinderen, paarden, honden en varkens mede daaronder begrepen, - en het akelig geschreeuw vervolgde mij nog verder, ofschoon de bende zelve deze grenzen niet durfde overschrijden. Mijn bediende volgde mij weldra, doch niet alleen; hij sleepte bij de haren (dit middel vervangt in Wallachije de plaats van boeijen) een' grooten, bruinen kerel, met een' langen, bruinen rok, wollen gordel en muts van schapenvel, die de Heidenen met de Wallachijsche boeren gemeen hebben, mede. Het was de Hoofdman van den stam. Het eenige teeken zijner waardigheid bestond in eene korte, dikke zweep van lederen riemen, en met koperen ringen bezet. Hij droeg dezelve aan den gordel, en bediende zich er van, om zijne bevelen bij deze woeste bende ten uitvoer te doen brengen. Bivalaki had hem voor een huis in het dorp gegrepen, alwaar hij bedelen of stelen wilde, zoo hij hiertoe maar gelegenheid mogt hebben. Ik was in eene slechte luim; en dat is men gewoonlijk, als men onregt gedaan heeft: ik bedroefde mij dus geenszins over deze vangst, en meende mijn onaangenaam wedervaren op zijnen rug te mogen verhalen. Ik liet hem binnenkomen, en eenige ligte stokslagen deden hem mijne milde bedoelingen ten eerste zeer goed begrijpen.
Mijn oogmerk was echter niet zoo zeer, mijzelven door eene ellendige wraak voldoening te verschaffen, als wel zijnen ruwen hoop daardoor ontzag in te boezemen, en zijne vrijheid tot voorwaarde van hunnen spoedigen aftogt te stellen. Doch ongelukkig had ik buiten den waard gerekend, en niet gedacht aan het erbarmelijk geschreeuw, dat hij terstond bij den eersten slag maakte, in plaatse van dat heldhaftig geduld te toonen, waardoor de Wallachijers bij dergelijke strafoefeningen zich onderscheiden. In een oogenblik was de gansche stam onder mijne vensters verzameld, als een hoop Dynns (booze geesten). Niets bleef er achter, - allen waren gezamenlijk voortgerukt, de tweevoetigen en de viervoetigen, ook die zwarte kollen met de levende slingers (kinders), welke zij in het rond zwaaiden, terwijl zij tegen mijn zwak paalwerk drongen, dat elk oogenblik kon instorten. Deze afschuwelijke vrouwen dreigden mij, hare kinders op de steenen van de binnenplaats te werpen, en zeiden, dat ik haar dezelven dan betalen zoude. Zoodanige geheel ongewone aanvallen zouden zelfs het onverschrokkenste garnizoen

{==641==} {>>pagina-aanduiding<<}
vreeze aangejaagd hebben. Men zal het dus begrijpelijk vinden, dat ik, zoodra mogelijk, eene overeenkomst zocht te treffen. Zij verlangden den Hoofdman tot elken prijs terug te bekomen; want een Koning in Azië boezémt zijnen onderhoorigen geen grooter ontzag in, dan zoodanig hoofd onder de zwervende Heidens bij zijnen stam heeft; zijn woord is eene wet en zijn blik eene gunst, terwijl zijne zweep hem tot schepter dient - hij is priester, wetgever en oppermagtig heer tevens.
Wij waren het spoedig eens omtrent de voorwaarden. Ik gaf aan den stam het gevreesd en vereerd Opperhoofd weder, maar behield de geduchte zweep, als zegeteeken. Ik bekrachtigde het verbond met een geschenk van eenige hoenders; en de stam trok terug, mij met zegenwenschen overladende. Nadat de nacht voorbijgegaan was, dien de Heidenen buiten twijfel geruster, dan ik, doorgebragt hadden, terwijl zij de hoenders der Christenen opaten en zich daarmede vrolijk maakten, brak de gevreesde en inderdaad vreeselijke bende des morgens vroeg op, tot mijne en niet minder tot der boeren groote blijdschap.




Eene door H. van Alphen opgehaalde plaats uit een oud boek.

‘Hetgeen zeker zonderling is, en in den tegenwoordigen tijd vooral aandacht verwekken moet, is dit, dat er in het jaar 1665 te Frankfort een boek uitkwam van den Graaf van flisco, onder dezen titel: Decas de fato annisque fatalibus tam hominibus quam regnis mundi, waarin, uit de berekening van de driehoeken in het eerste vierdedeel van den kring van Saturnus, (ik hoop, dat mijn Lezer deze berekening beter dan ik verstaat) voorspeld wordt, dat, in de helft der 18de eeuw, de omwentelingen in de Monarchiën beginnen zullen; en dat tegen het jaar 1840 de Koningen, wegens hunne onbekwaamheid tot de regering, (principum regnandi imperitia) door anderen van hunne rijken beroofd, en aan de alleenheerschingen bijkans een einde gemaakt worden zal. Ook geeft de Schrijver te kennen, dat die onbekwaamheid grootendeels daarin bestaan zal, dat men de staatsverrigtingen niet overeenkomstig de centraalkracht leiden kan. - Zie het Magazin der Euro-
{==642==} {>>pagina-aanduiding<<}
päischen Staaten-Verhältnisse van het jaar 1797. Heft IX. S. 396, 397.’
Zoo schreef de zalige hieronymus van alphen in zijn werk: Predikt het Evangelium allen Creaturen, 2de druk, 1803. bl. 245, 246.

Schets van den Russischen veldmaarschalk Suwarow.

De Graaf suwarow, Generaal en chef der Russische legers, is buiten tegenspraak een der meest ongemeene mannen van onzen leeftijd geweest. Had hij de gave niet bezeten, om een onbepaald vertrouwen in te boezemen, en ware een goede uitslag niet altijd het gevolg geweest van zijne ondernemingen, - zijn vermaarde terugtogt moet immers ook voor eene overwinning gehouden worden, - men zoude in hem niet anders zien, dan een' verwaanden snoever en roekeloozen krijgsman, die door blinde en wilde drift zich liet wegslepen. Hij is in het Westen vooral bekend door zijne overwinningen in Italië, ten tijde dat Frankrijks meerderheid de vrijheid van Europa begon te bedreigen, en uit dien hoofde is aan zijnen naam de herinnering van nationale onafhankelijkheid verbonden; evenwel kunnen wij hem niet anders beschouwen, dan als een werktuig in vreemde handen, - dan als een' krijgsman, dorstende naar bloed, gretig naar roem, doch voor het overige onverschillig omtrent de zaak, die hij verdedigt, en omtrent de slagtingen, die hij aanregt, zijnde dezelfde te Ismaïl, te Warschau, in het midden der Alpen, en overal zijnen weg door verschrikkelijk bloedvergieten teekenende.
Hij vereenigde in zich een' vluggen blik, eene zeldzame schranderheid, en eene onverschrokkenheid, welke niet te beschrijven is. Zijne spreuk was: Voorwaarts! en zijn voorbeeld bekrachtigde zijne beginselen. De plaats van een' Generaal, zeide hij, is aan het hoofd van, niet achter zijn leger. Ook moest men hem, ten dage van het gevecht, in het heetste van den strijd zoeken, waar voor de veiligheid van zijn leven geen andere waarborg was, dan de gehechtheid zijner soldaten, die met geestdrift hun leven voor hem waagden. Zoo min het bloed der zijnen als dat der vijanden sparende, deed hij het stroomen als water.
In den veldtogt van 1789, in den slag van Rimnitz, waarin

{==643==} {>>pagina-aanduiding<<}
21,000 Russen en Oostenrijkers een leger van 100,000 Turken, na een' hardnekkigen tegenstand van elf uren, in volslagene wanorde op de vlugt dreven, zag de Prins van coburg zich op het punt van omsingeld te worden, en schreef aan suwarow, dat hij hem zonder uitstel moest te hulp komen. Suwarow scheurde een stukje van den ontvangen brief, krabbelde er in haast de woorden op: Ik kom, en zond den Aide-de-camp naar zijnen Generaal terug. Dit alles geschiedde in een oogenblik. Terstond snelde hij heen, en kwam juist, toen de strijd zou beginnen. De Prins van coburg wilde, dat hij aan zijne manschap een weinig rust zou gunnen: Mijne lieden, sprak hij, hebben die niet noodig; Sint nikolaas voor mij, ik achter hem, mijne soldaten achter mij, - laat ons op den vijand los gaan. Voorwaarts!
De rustelooze werkzaamheid van suwarow scheen de aanvallen van eene aanhoudende koorts te gelijken; zijn geest hield zich telkens met eenig plan bezig. Toen hij in Italië verscheen, vonden de Franschen in hem een' Generaal en een' soldaat tevens - een man, die wist te berekenen, en die durfde vechten. Onbuigzaamheid was een hoofdtrek in zijn karakter. Toen Keizer paul het ondernam, de uniform zijner troepen te veranderen en het dragen van gebonden haar in te voeren, weigerde suwarow, zich daarnaar te schikken. De staarten, zeide hij, om zich te regtvaardigen, zijn geene pieken, en de krullen geene kanonnen!
Zijne gramschap, die hij zelden wist te bedwingen, vervoerde hem nu eens tot honende beleedigingen, dan weder tot wreedheid. Vrijheid in het spreken mishaagde hem echter niet. Men verhaalt, dat hij, bij zekere gelegenheid, door zijne drift weggesleept, een' soldaat onmeêdoogend sloeg. Een jong Officier, in zijne nabijheid zijnde, sprak eindelijk met luide stem: De Veldmaarschalk suwarow verbiedt ons, aan onzen toorn den vrijen loop te laten. Daarop zeide hij oogenblikkelijk: Men moet den Veldmaarschalk suwarow gehoorzamen, en hield op met slaan.
Zijne manieren duidden groote achteloosheid omtrent het welvoegelijke aan; hij sliep op stroo of hooi, zelfs ten tijde van zijne hoogste verheffing. Somwijlen vond hij er vermaak in, dat hij het fraaije huisraad van eene kamer, die voor hem bestemd was, in stukken sloeg; bij voorkeur viel hij op de spiegels aan. Meermalen zette hij des winters de vensters open, zeggende: Suwarow vreest de koude niet.

{==644==} {>>pagina-aanduiding<<}
Ook liet hij weleens de deuren wegnemen, en riep dan op een' trotschen toon: Niemand zal zoo stout zijn, dat hij een' voet in de kamer van suwarow durft zetten. Zoo zonderling was de woeste krijgsman in zijne manieren, die in het belagchelijke vielen, terwijl hij zekere vertooning van grootheid van ziel wilde maken.
Hij dreef zijne godsdienstigheid (devotie) tot bekrompene bijgeloovigheid; het scheen althans zoo. Op zon- en feestdagen las hij-zelf stichtelijke boeken aan zijn volk voor. Nooit verzuimde hij, zijne gebeden op te zeggen; en ontmoette hij een' monnik of priester, dan kuste hij dezen de handen en verzocht hem om zijnen zegen. Nooit gaf hij bevel tot den aanval, zonder eerst het teeken van het kruis te maken en het beeld van Sint nikolaas te kussen. Hij was een vereerder van reliquiën, dronk gewijd water en at door een' priester gezegend brood. Hij deed dit alles met eene zoo belagchelijke gemaaktheid, dat sommigen die gansche vertooning van godsdienstigheid voor schijn en kunstig spel hielden. Maar, hoe dit zijn moge, hij wist aan zijne foldaten zekere dweepende geestdrift voor het vaderland in te boezemen, hetgeen bij een leger van lijfeigenen zekerlijk geene gemakkelijke zaak was. Hij deed hen tevens gelooven, dat zij, zoo zij op het slagveld vielen, in een beter leven de posten zouden verkrijgen, welke zij hier begeerd hadden, en dat zij (hetgeen zich beter laat hooren) dan steeds boven de ellenden des menschelijken levens op aarde verheven zouden blijven.
In zijnen omgang was hij lomp, norsch en grillig. Onverwacht kon hij iemand de vreemdste vragen doen, en wilde terstond een vaardig en stellig antwoord, b.v.: Hoe veel visschen zijn er in dezen vijver? of: Hoe veel boomen in dit bosch? Zoodanig waren zijne geliefkoosde vragen. Had iemand het ongeluk, hem een onbepaald antwoord te geven, dan regende het een' vloed van beleedigende bijnamen.
Over het geheel was hij onverschillig omtrent uitwendigen luister, en stelde geen belang in die voorwerpen van weelde, welke men voor geld zich kan verschaffen; alleen viel zijne liefhebberij op diamanten, en deze zocht hij dan ook met dolle drift. Keizerin katharina, die dezen smaak kende, was gewoon, na elke door hem behaalde overwinning, hem eenige der fraaiste diamanten te zenden. Hij voerde zijn kistje met kostbaarheden in zijne veldtogten mede, en vroeg

{==645==} {>>pagina-aanduiding<<}
dikwijls aan zijne Aides-de-camp: Hebt gij mijne edele gesteenten gezien? Hoe veel, denkt gij, zijn ze waardig? Hoe veel, denkt gij, heb ik er? Waarom heeft onze moeder (de Keizerin) mij dezelven gegeven? Het was in zijne oogen eene onvergeeflijke misdaad, als lemand niet zonder aarzelen op alle die kinderachtige vragen kon antwoorden.
Suwarow had eene korte en krachtige wijze van spreken. Men vertelt van hem eene menigte gezegden, die deze beide kenmerken hebben. Soms vaardigde hij zijne dagorders uit in slechte verzen; ook kwam hij weleens op den inval, om in zijne legerberigten aan de Keizerin maat en rijm te brengen. Doch dit zijn onschuldige en onbeduidende zonderlingheden; van den aard zijner betrekkingen met zijne Aides-de-camp en zelfs Generaals viel iets belangrijkers te zeggen; maar wij gaan dit met stilzwijgen voorbij, om niet in ergerlijke bijzonderheden te treden.
De openbare eerbewijzingen, aan suwarow toegebragt, komen met zijn zonderling karakter zeer wel overeen. Katharina beloonde hem op de wijze der Romeinen, den bijnaam van rimnitski hem gevende; en Keizer paul maakte hem Prins, met den naam van italinski, gelijk scipio weleer de Afrikaan werd genoemd, naar het tooneel zijner overwinningen. Ten zelfden tijde verklaarde eene Keizerlijke ukase hem voor den grootsten Generaal, die er ooit geweest is. In weerwil van alle deze titels en van den glans des voorspoeds, boezemt suwarow ons geene bewondering in. Hetgeen men zal bewonderen, moet men ook in zekere mate kunnen hoogachten; hij was als een bloedig verschijnsel, welks onheil verkondigende glans eenigen tijd schitterde, om de wereld te verschrikken. De Schrijver van Waverley wil, dat suwarow onder het voorkomen van woeste ruwheid eene volkomene kennis van wereld en menschen verborg. Wat wil dit zeggen? Was zijn geheele leven dan slechts eene lange rol, die hij speelde, en die hij volhield, zonder een oogenblik dezelve te vergeten? Waren zijne zonderlinge grillen dan slechts kunstgrepen, door een' behendigen bedrieger in het werk gesteld, om tot zijn doel te geraken? Wij voor ons kunnen dit niet gelooven. Wij meenen suwarow te moeten houden voor eenen attila in ondergeschlkten rang, aan wien slechts eene onbeperkte magt over een nieuw ras van woeste Hunnen ontbrak, om Europa te verwoesten en de gedenkteekenen der

{==646==} {>>pagina-aanduiding<<}
vrijheid te vernielen. Hoedanig hij ook zijn moge, zijne gedachtenis werd voor altijd geschandvlekt door de slagtingen van Ismaïl en Praga, Warschau's voorstad; zijn naam staat met bloedige letteren in het boek der Geschiedenis geschreven.

An het schip, waarop Phyllis zich bevond. (*)


Hijsch vrij nu vlag en wimpel op, 
Laat hoog ze waaijen van den top 
En van uw' roem gewagen, 
o Schip! Geen vorstlijk eerejagt 
Werd ooit met schooner last bevracht, 
Dan gij thans in uw kiel moogt dragen. 
 
't Is of gij, op dien eernaam fier, 
Met sneller vaart en edler zwier 
De watren wilt doorklieven; - 
Spoed voort dan, op dien luister trotsch; 
U zal geen dreigend golfgeklots, 
Geen wind of storm kan thans u grieven. 
 
Want hij, die in 't Aeolisch woud (†) 
De winden in hun kerkers houdt 
En aanvoert op zijn wenken, - 
Want Aeolus zal aan de kiel, 
Die zulk een lot te beurte viel, 
Zijn heil wis en zijn zegen schenken. 
 
Heil u dan, dat gij zulk een maagd, 
Het puik van Zeelands meisjes, draagt! 
Wat kunt gij meer verlangen? 
Benijd door menig jongeling, 
Die gaarne thans uw plaats verving, 
Om zoo haar in zijn' arm te prangen. 
 
Bewaar den schat, u toevertrouwd, 
En breng dien, over 't schuimend zout, 
Naar Zeelands rijke stranden! 
Dan stem ik, u ter eer, de snaar; 
Dan zal ik, op 't gewijd altaar, 
Den Goden geurige offers branden. 






{==647==} {>>pagina-aanduiding<<}

De wijsgeerte van het carrousel.


Waarom, vroeg ik menigmaal, 
Toeft dit spel hier een onthaal, 
Waar zich zulken op vergasten, 
Die niet meer naar speelgoed tasten; 
Waarom is het Carrousel 
Kinder- min dan mannen - spel? 
 
'k Vroeg dit, en begreep het niet; 
'k Zag het aan met zielsverdriet, 
Hoe zich jeugd en meerbejaarden, 
Mannen zelfs met bakkebaarden, 
Draaijen lieten om een spil, 
En - ik schreef een klein paskwil. (*) 

{==648==} {>>pagina-aanduiding<<}

Eindlijk ging een licht mij op; 
Mijn beschaming steeg ten top: 
Filozofen zijn het allen, 
Die ik, dwaze, hield voor mallen! 
Riep ik met vervoering uit, 
En - ik greep naar mijne luit. 
 
'k Zing den lof van 't Carrousel; 
'k Zing den lof van 't geestig spel: 
't Is een beeld van 't menschlijk leven; 
Allen, die daar draaijend zweven, 
(Ik-alleen drong daar niet in) 
Zijn vervuld van hooger zin. 
 
Filozofen (ik herhaal 't) 
Zijt gij allen, die daar dwaalt, 
Even als een trits planeten, 
Wie haar loop is toegemeten, 
Draaijende om dezelfde spil, 
Naar des Meesters vrijen wil. 
 
'k Zie nu 't spel bewondrend aan, 
Beeld van 't menschelijk bestaan, 
Met een' schat van wijze leering, 
(Strekke ze ook tot zelfvernêring) 
In een' vorm, zoo fraai, bevracht, 
Als geen Socrates bedacht. 
 
Alles draait zich in een' kring, 
Wat er ooit bestaan ontving; 
Ik, en gij, en hij, wij allen 
Wentelen als kegelballen: 
En geen wonder; want onze aard' 
Draait, met alwat haar bezwaart. 
 
Is het vreemd dan, dat de mensch, 
Zonder dat hij 't wille of wensch', 
Steeds tot draaijen is genegen? 
Daarom zij het niet verzwegen, 
Vall' de erkentnis nog zoo zuur, 
Draaijers zijn wij van natuur! 

{==649==} {>>pagina-aanduiding<<}

Dikwijls lach ik in mijzelv', 
Als ik slechts wat dieper delf, 
Om den politieken draaijer, 
Om den kerkelijken zwaaijer, 
Die, terwijl hij 't radje draait, 
Zelf, onwetend, medezwaait. 
 
Maar, niet deze les alleen 
Schenkt het Carrousel ons, neen! 
Elk dier filozoofsche helden 
Wil ons nutte leering melden; 
Daar hij ons figuurlijk preekt, 
Wat er in den mensch al steekt. 
Staan wij eens een oogwenk stil, 
Wat elk beest ons leeren wil: 
 
Want, gelijken groote geesten 
('t Zegswoord spreekt) soms groote beesten, 
Hier schijnt, omgekeerd, elk beest 
Mij een filozoofsche geest. 
 
Zie, daar draait de lompe Beer! 
'k Dank dien wijsgeer voor de leer, 
Hoe wij soms, in groote hanzen, 
D'ongelikten beer zien dansen, 
En in 't zachte hermelijn 
Wel een ruige beer kan zijn. 
 
Ei, ziedaar den magren Struis, 
Meê een vogel, maar kwansuis! 
Die den langbeen heet te mennen, 
Wil beeldsprakig ons doen kennen, 
Hoe zich elk belagchlijk maakt, 
Die naar valsche glorie haakt. 
 
Die daar op den Kemel zit, 
Vruchtloos vlammende op het wit, 
Wil ons door zijn voorbeeld leeren, 
Dat geen vonkelend begeeren, 
Maar geduld en taaije moed 
Meest het doel bereiken doet. 

{==650==} {>>pagina-aanduiding<<}

Zie ik een prozaïsch mensch 
(Mij gelijk in zucht en wensch) 
Op den Adelaar gezeten, 
'k Roep dan, bij dit stout vermeten 
Van den filozoofschen guit, 
‘Asinus ad lyram!’ uit. 
 
Doch, wie prijkt daar op dat beest? 
Is het óók een schoone geest, 
Stekende in een' blaauwen duffel, 
Omgezwaaid door eenen Buffel? 
Wat die snaak ons leeren zal?... 
Buffels vindt men overal! 
 
Die 't gehorend Hert verkoos, 
Biedt een leering, die ik bloos, 
In een koor van edle Vrouwen, 
Zelfs met vingerwijs te ontvouwen: 
Hij, voorwaar, hij is geen man, 
Die hier spot verdragen kan! 
 
Maar, wat daar zoo zwiert en schelt?... 
't Is een Slede, rijk gebeld. 
't Paar, daar op- en in- gezeten, 
Doet, met vrucht, den lichtmis weten, 
Dat, wie dol door 't leven rent, 
Elk de zotskap waardig kent. 
 
Zie den Tijger, fraai gestreept; 
't Schijnt een schaapshoofd, die hem zweept; 
Maar nog beter domme streken, 
Dan een' tijgeraard te kweeken. 
't Is het beeld van den Jezuit: 
Nederland! vertrouw hem niet. 
 
Die daar dwarrelt op den Leeuw, 
Tenger als een jonge spreeuw, 
Brengt ons troostvol in gedachten, 
Dat, bewust van eigen krachten, 
Hollands Leeuw, hoe ook gezwaaid, 
Niet met Zuider-winden draait. 

{==651==} {>>pagina-aanduiding<<}

Wijsgeer op het Hobbelpaard! 
Leer ons, door uw zwijmelvaart, 
Hoe men vrijheid, wars van teugel, 
Moet bedwingen door den beugel: 
Wel ons, wien het lot, in nood, 
Zulk een' fermen Ruiter bood! 
 
'k Wenschte er nog een' Ezel bij, 
Beeld van Belgsche bastaardij, 
Die, door goed met kwaad te loonen, 
Vorst en Prinsen durfden honen. 
Honen? Neen! Des ezels schop 
Wekt geen' toorn bij wijzen op. 
 
Nog een' minnelijken wenk 
(Neemt haar, als een gul geschenk, 
Lieve Maagden! edle Vrouwen! 
En vergunt mij, dien te ontvouwen; 
Hij verdient uwe aandacht wel) 
Bood mij dit wijsgeerig spel. 
 
Ziet gij, schoone Vrouwenschaar! 
Dit sneeuwwitte Zwanenpaar? 
't Kind, dat wij het zien geleiden, 
Beeld der liefde en onschuld beiden, 
En de zilverblanke zwaan, 
Bieden ons uw beeldtnis aan. 
 
Schoon, als zij, is uwe leest; 
Zacht, als dons, zij ook uw geest: 
Fier, als zij, voor die u honen, 
Trouw, als zij, in 't minbetoonen, 
Moedig, als de zwaan, voor 't kroost, 
Is zij 't beeld, dat gij u koost. 
 
In het beeld der schoone zwaan 
Bieden we onze hulde u aan. 
Vloeit des dichters zang zoo teeder, 
't Is slechts de edle zwaneveder, 
Waar die zang door leeft en vliet; 
U, o Vrouwen! klinkt zijn lied. (*) 
 
j.w. ijntema. 
1830. 






{==652==} {>>pagina-aanduiding<<}

Het gemaaide gras.


Nu is dan ons gras gemaaid. 
Niet gemaaid - geknipt, zei 't vrouwtje. 
Hoe! ik heb er bij gestaan, 
Toen de zeis het maaide, boutje! 
Niet gemaaid - geknipt, was 't woord, 
Dat zij hem van nieuws deed hooren. 
Kind! wat dwaasheid gaat u aan? 
Wil dien geest van weêrspraak smoren. 
Niet gemaaid - geknipt, alweêr. 
Vrouw! 't is langer niet te lijden: 
Wat mijne oogen zagen, wil 
Mij uw dolle kop ontstrijden? 
Niet gemaaid - geknipt, nog eens. 
Thans sluit hij, met kracht, haar lippen; 
Maar, schoon haar de spraak ontbreekt, 
Maakt zij nog 't gebaar van knippen. 
Lang genoeg, zegt nu de man, 
('t Zilte vocht besproeit zijn kaken) 
Lang genoeg heb ik verduurd, 
Wat mij menig' zucht deed slaken. 
Wel dan, zij de band verscheurd, 
Die in tweedragt ons doet zaaijen: 
Beter d' akker onbebouwd, 
Dan met tranen steeds te maaijen. 
 
Vrouwtjes! neemt de leer te baat, 
In 't vertelsel opgesloten: 
Roeit de plant der weêrspraak uit, 
Eer zij wortel heeft geschoten. 
IJ. 

Meng. No. XI, bl. 519, reg. 4, staat maakte, lees maakten. En bl. 554, reg. 10 v.o. j'ai-une, lees j'ai - une.


{==653==} {>>pagina-aanduiding<<}

Mengelwerk.

Redevoering, over den lof der duisternis.

(Vervolg en slot van bl. 568.)

Gaan wij van deze moeijelijke onderwerpen over, om het nut der door ons geprezene duisternis ook op andere voorwerpen, de vrije en schoone Kunsten namelijk, toe te passen en eenigzins aanwendbaar te maken. Ja, hoe vreemd het in den eersten opslag ook schijnen moge, zullen wij desniettemin beproeven, of ook op deze voorwerpen, die alleen aan het licht hun aanzijn verschuldigd schijnen, de duisternis eenige weldadige kracht kan uitoefenen, en of deze daarvan eenig nut kunnen erlangen. Beschouwen wij dan tot dat oogmerk, om ons slechts in dezen tot enkele voorbeelden te bepalen, de Dichtkunst, uit het gebied der vrije, en de Schilderkunst, uit dat der schoone kunsten ontleend.
Is niet, M.T., de Dichtkunst die betooverende kunst, die, door hare verhevene beeldspraak en het kunstig rijm, de uitboezemingen van ons gemoed, de ons omringende voorwerpen, of de handelingen en verschijnsels van personen of zaken, als in Godentaal voorstelt, en ons hart en gevoel schokt, opwindt en eene hoogere vlugt doet nemen? Met haar wandelen wij door de stille dreven en lommerrijke bosschen; bezoeken wij de velden, zwellende van ooft en koren; stijgen wij op tot de hoogste bergen, of dalen in de diepste afgronden neder. Door haar wordt de zon met nieuwen gloed, de maan met den zachtsten glans omgeven. Door haar wordt het verledene uit het niet teruggeroepen, of wordt de toekomst zelfs tegenwoordig. Door haar lost zich het gemoed op in liefde, eerbied en vriendschap; en, wat ook de mensch moge wederstaan in zijn verhard gemoed, aan de zachte toonen der Dichtkunst of den gloed van haar

{==654==} {>>pagina-aanduiding<<}
heilig vuur moet hij gehoorzamen, aan haren invloed zich onderwerpen. - Maar, hoe groot en voortreffelijk zij dan ook zijn moge, moet zij intusschen niet van de duisternis grootelijks hare kracht en waarde ontleenen? Moet de sluijer van verbeelding en beeldspraak haar niet omgeven, en haar den waren tooverglans verschaffen? Hare taal moet immers zijn als die der geesten, die ons oog niet ziet, onze hand niet tast; en van hoogere beelden, dan die den dagelijkschen mensch omringen, moet zij haren glans en heerlijken tooi ontleenen. Neemt gij dezen weg, en stelt gij alles naakt aan uw gevoel en hart voor, dan zal de Dichtkunst, krachteloos en ontzenuwd, u niet meer treffen of roeren, maar u koud en ongevoelig laten, en geene kracht aan uw oordeel, geen voedsel aan uw hart meer aanbieden.
Maar, wat nu de Teeken- en Schilderkunst betreft, zal dan op deze, als door het licht geborene, kunst de duisternis eenen nuttigen invloed uitoefenen en zij ook deze behoeven? - Ik oordeel ja, en wel, zoo ik vermeene, met het volkomenste regt. Is niet haar eerste kunstgewrocht uit de duisternis als ontleend en geboren geworden? Nam niet een Euchis hare hulp te baat, om op de witte wanden de schaduw van zijne geliefde tot eene beeldtenis te herscheppen, om daardoor zich haar bij hare verwijdering te kunnen voorstellen, en de smart van hare afwezigheid te verzachten? Was hier niet de schaduw de oorzaak van het gelijkend beeld; was niet de donkere, zwarte kool het middel, waarmede hij den omtrek en den vorm van deze schoonheid afmaalde en aan de vergetelheid en den tijd ontrukte? Wat meer is: wat is uwe heerlijkheid, uwe getrouwe nabootsing en gloed, o edele Schilderkunst! het zij gij den stillen tempel der natuur, of de beelden der helden van vroegere of latere eeuwen, hunne daden en grootheid op het doek getrouwelijk overbrengt, indien gij de hulp dezer duisternis ontbeert? Het kan niet anders zijn, dan een bont mengsel van kleuren, vervreemd van allen gloed, van alle beteekenis en schoonheid. Brengt gij echter met uw

{==655==} {>>pagina-aanduiding<<}
penseel de trekken der duisternis in de door u gevormde ontwerpen; omzoomt gij den gloed uwer kleuren met de donkere schaduwen der natuur, en omhult gij deze met dien onontbeerlijken tooi, dan komt uwe tooverkracht in al hare magt te voorschijn; dan misleidt gij, met eenen Zeuxes, de vogelen des hemels, of doet gij, als een Apelles, het paard van eenen Alexander zijnen grooten berijder in zijne beeldtenis herkennen. - Zonder duisternis dus, zonder de fijne en ware trekken der schaduw, is uwe kunst eene ijdele voorstelling van voorwerpen, zonder beteekenis, en zonder eenige kracht of waarde.

Laat ons thans uit het rijk der Kunsten tot dat der Wetenschappen overgaan, den nuttigen invloed en het vermogen der duisternis op dezelve in eenige trekken voordragen, en te dezen aanzien ons in de eerste plaats bepalen bij de Talen, Geschiedenis en Oudheidkunde.
Wat dan de Talen betreft; wat zijn deze, zonder de duisternis, die haren oorsprong, wording en verwisseling omhult? Klimt het belang van deze en de letteren niet op, naarmate zij duisterder, onbegrijpelijker, en uit te oudere oorkonden ontleend en hervonden zijn? Aan onze hedendaagsche levende talen, ten zij ze aan de boorden der meest verwijderde rivieren van onzen aardbol mogten gesproken worden, hecht men immers niet die uitstekende waarde; maar zijn dezelve afkomstig uit de jeugd dezer wereld, zijn zij met het stof der eeuwen bedekt, of prijken hare kruinen met de sneeuwwitte haren der grijze oudheid, dan verdienen zij eerst der geleerden aandacht meer bijzonder, en rijzen naar die mate in hunne hooge schatting. Hoe moeijelijker zij te ontraadselen, hoe tegenstrijdiger de meeningen over haren aard en beteekenis zijn, zoo veel te kostbaarder is haar schat, zoo veel te grooter hare waarde. O! gij groote Champollion en anderen, die door uw schrander vernuft de Egyptische beeldspraak hebt ontcijferd, de oorspronkelijke taal der kindsche aarde in hedendaagsche woorden overgebragt, en uit het graf der Egyptische duisternis

{==656==} {>>pagina-aanduiding<<}
hebt aan het licht gebragt! kunt gij den wellust en de voldoening beschrijven, die u in de duistere gangen der Piramiden overstroomt, wanneer gij aldaar de aloude reuzengevaarten aan uw weetgierig oog blootlegt, en in de oorspronkelijke beeldentaal, die hen zoo rijk bedekt, de oorspronkelijke eenvoudigheid, maar tevens de oorspronkelijke grootheid van deze in de duisternis der eeuwen bedolvene volken opmerkt?
Valt ook van de Geschiedenis niet bijna hetzelfde te zeggen? Wat nu en heden geschiedt, is dor en droog, zonder prikkel van nieuwheid, grootheid of bijzonderheid. Al is het, dat wij in onze dagen schier geheel Europa aan de zegekar van één stout en ondernemend man geboeid zagen, en alles in den stroom zijner overwinningen zagen weggesleept; zoo is dit alles niet te vergelijken bij de heldhaftige twisten en oorlogen van het aloude Troje, Athene en Rome. Want in die oude tijden waren er eerst groote helden, wijzen, vaderlandsminnaars, edelen en braven; toen had men ware grootheid van geest, vernuft en zelfverloochening; terwijl onze nieuwe tijden slechts een flaauwe weerklank op deze vroegere te noemen zijn. Mag men dan de oorkonden dier oude volken beschouwen, onderzoeken en vergelijken, en in de tijden van het verledene duistere, van aloude grootheid en heerlijkheid ronddwalen; is er dan iets voor hen, die deze wetenschap beminnen, wat hun grooter genoegen verschaffen, en tot grootere voldoening opvoeren kan?
En bepaalt gij u niet alleen tot de geschiedenis van den voortijd, of tot de duistere kronijken der in het niet vervlogene eeuwen; maar wilt gij de dooden zelve weder doen verrijzen; aan hunnen haard en hunne tafel aanzitten, hunnen wijn drinken, of hunne kunsten bewonderen; met hen in hunne raadzalen, op hunne markten en in hunne weelderige badhuizen ingaan; de stille gewelven doorzoeken, waar hunne asch en schatten verzameld zijn; o! gaat dan naar het in het heiligst duister verborgen Herculanum en Pompeji, en laten de flaauwe stralen eener donkere fakkel u in deze gewijde plaatsen voorlich-
{==657==} {>>pagina-aanduiding<<}
ten! Verzadigt u daar aan de onmetelijke schatten, voor uwen weetlust met zoo veel zorg weggelegd, en zegt dan, of het goud en de rijkdom dezer eeuw bij u kunnen opwegen tegen een handvol aarde, waarop vóór achttien eeuwen een fiere Romein zijne rustplaats genomen heeft, of tegen een enkel wapentuig, dat hij gebruikt, of een sieraad, dat hem bedekt heeft?
Wanneer wij ons van deze wetenschap tot die der Regten begeven, dan blijkt het al spoedig, dat men zich eene, op zulk een aantal van regten, wetten en besluiten gegronde, wetenschap niet zonder duisternis kan voorstellen of begrijpelijk maken. Hoe zoude men hier dit groote doolhof van verordeningen, gewoonten, gebruiken, misdaden, overtredingen en straffen kunnen doorloopen, zonder door een' drom van onzekerheden, uitzonderingen, wijzigingen en tegenstrijdigheden te worden omgeven, bij welke al het licht van menschelijke wijsheid niet vermogend is, om alles op te helderen, en in alle gevallen toepasselijk te maken? - Dat daardoor deze wetenschap niet aan belang of waarde verliest, zal naauwelijks eenige herinnering behoeven; want hier moet de kennis van alle menschelijke vonden, bewegingen, driften en hartstogten, van de oudste tot op onze tijden toe, het spoor banen; terwijl tevens bij de uitbreiding van menschelijke spitsvindigheid de middelen ter beperking van derzelver nadeelen meer en meer moeten worden vermenigvuldigd en gewijzigd.
Ik wil nu niet beweren, dat juist deze uitgebreidheid en duisternis der wetenschap daarom nuttig is, omdat zij aan eenige beoefenaars gelegenheid aanbiedt, om van deze duisternis voordeel te trekken; iets, dat men ten minste in eene maatschappij als de onze, alwaar op zoo veel licht en beschaving geroemd wordt, niet zal durven of willen vooronderstellen.
Mogt ik nu, mijne Toehoorders! ten minste aan de Geneeskunde alle duisternis kunnen ontzeggen, en deze wetenschap, als in het volle licht geplaatst, aan ul. kunnen aanbevelen! Maar ik geloof, dat ook hier alle mijne

{==658==} {>>pagina-aanduiding<<}
pogingen ijdel zouden zijn, en ik schipbreuk zoude lijden, indien ik op de onzekere vuurbaken en dwaallichten, die hare kunst mij aanbiedt, gerust wilde aanzeilen, en door deze verlicht mijne hoop op eene veilige haven vestigen. Ook hier omringt ons eene bestendige duisternis; en het zij wij, met den grooten Boerhaave, den zetel en de oprzaak aller ziekten uit de werktuigkunde verklaren; het zij wij deze zoeken in de vaste of in de vloeibare deelen, of dezelve door de alles beheerschende kracht des gewelds, door het dynamisch kunstwoord uitdrukken, of deze, met den grooten Brown, slechts in het verbroken evenwigt der levenskracht erkennen; of dat wij, met eenen Hahnemann, Homoöpatisch met geneesmiddelen, in oceanen vochts verdund, de ziekten bestrijden, of, met Jahn, de ziekten tot zoo vele diersoorten herleiden, of, eindelijk, met het eerste geneeskundige licht van Frankrijks hoofdstad, den grooten Broussais, alles doen bukken voor het geweld van een heir van bloedzuigende slakken, - overal is stikdonkere nacht, overal misleiding en mengeling van menschelijke trotschheid met menschelijke kennis en onwetendheid. Ik hoop echter niet, mijne geachte H.H., dat ik ul. met deze voorstelling eenen onnoodigen angst voor deze wetenschap zal hebben ingeboezemd, daar gijl. moet weten, dat deze duisternis, die haar bedekt, haar eigen en oorspronkelijk aandeel is Vandaar, dat oudtijds de Priesters, als met bovenaardsche kracht uitgerust, in de geheimen dezer kunst werden ingewijd en alleen de zieken behandelden; zoodat men veelal zelfs onstoffelijke geneesmiddelen boven de stoffelijke verkoos, waarvan wij ook in onze tijden in de toepassing van het Dierlijk Magnetismus een nieuw voorbeeld gezien hebben, en ook daardoor de tooverkracht van een zoodanig onzigtbaar middel hebben mogen opmerken en bewonderen.
Wij kennen, wel is waar, den stoffelijken mensch, het getal zijner bloedvaten, spiereu, zenuwen en ingewanden. Wij staan verstomd over derzelver heerlijken vorm, aanleg, zamenhang en bedoeling. Wij kennen de

{==659==} {>>pagina-aanduiding<<}
hersenen, en met Gall al derzelver verschillende deelen en werking op het menschelijk karakter en neiging; - wij weten, dat door dezelve ons oordeel, verstand en wil gevormd worden; dat zij door de zenuwen, als zoo vele boden, haren wil aan de deelen des ligchaams te kennen geven. Wij weten, dat door uitwendige krachten en invloeden dat ligchaam en deszelfs geestkracht in zijne gewone werking kan gehinderd worden. Wij kennen alle de verschijnselen, die onder zoo vele vormen zich als de boden van verschrikking en verwoesting voordoen. Wij kunnen de kwetsing en beleediging van ieder deel opnoemen, het overtollige afzonderen, het gebrekkige weder aanvullen, het geheele heir der koortsen met alle hare afdeelingen en verbindingen opsommen. Niets schijnt voor het oog van den Geneesheer verborgen. Bovendien is de geheele natuur en zijn alle hare voortbrengsels als geneesmiddelen beproefd, en als zoo vele wapenen dienstbaar ter bestrijding der menschelijke kwalen gemaakt; ja zelfs heeft het bijgeloof daartoe zijne vermogende offers niet willen weigeren. Niets werd in dezen verzuimd of verwaarloosd. Geen afstand van landen of zeeën, geene hoogte van bergen, geene diepte der wateren konden den naar herstelling smachtenden mensch afschrikken; de lucht zelfs, die hij inademt, is gemeten, gewogen, beproefd, en wordt tot zijn nut óf in eenen krachtvollen levensstroom hervormd, óf weldadig getemperd in een zachter voedsel herschapen.
Doch wat zijn nogtans de uitkomsten van al deze kennis en wetenschap? Is men niet, bij de snelle vordering in het eene gedeelte, weder met het andere als teruggegaan? Weten wij nog iets bepaalds van het bestaan en de werking onzer hersenen en zenuwen - hoe zij op elkander en op het ligchaam werken? Weten wij, hoe wij onze hand opheffen, of hoe wij onzen vinger bewegen? Weten wij de naaste oorzaak van de meeste ziekten? Kennen wij het gif, dat brandend onze aderen doorwoelt? Weten wij, hoe het eene gif door een ander gif getemperd en ontzenuwd wordt? Ja, weten wij, waar-
{==660==} {>>pagina-aanduiding<<}
om de slaapbol onze hersenen verdooft, de kinastof onze koorts bedwingt, en het doodelijke rattenkruid ons aanzijn verdelgt? - Als slaaf der ondervinding moeten wij ons aan haar veelal in dezen onderwerpen, en het licht onzer geneeskundige kennis moet meestal, door haar omschenen, ons het regte spoor ter bevestiging van onze gezondheid en ter herstelling van onze ziekten aanwijzen en effen maken.
Niet dat ik dien stikdonkeren nacht in deze heilige en belangvolle kunst zoude aanprijzen, waarin men, zonder eenige voorbereiding, zonder behoorlijke kennis van het menschelijk ligchaam, van derzelver deugden en gebreken, derzelver schadelijke of voordeelige invloeden en geneesmiddelen, zonder eenige raadpleging van verstand of oordeel, de broze kiel des levens op goed geluk af zoude henen sturen, onverschillig of men dezelve in eene veilige haven zoude doen aanlanden, of op de zandbank van eindeloos lijden sturen, of zelfs tegen de harde rotsen van onkunde en stoutheid verbrijzelen, en in den afgrond des verderfs nederstorten. Dat groote licht alleen berisp ik, waardoor de mensch vermeent, dat hij in deze wetenschap niet dwalen kan, door zijn gezag spreekt, of door het blinde aankleven van het gezag van anderen stelsels op stelsels bouwt, en door het gloeijend licht van zijne wetenschap de lijders cijnsbaar maakt aan zijnen hoogmoed en eigenwaan.
Doch waar zal dan nu toch eindelijk het licht zijnen zetel hebben, en waar is de troon, waarop hetzelve met onbezoedelden glans gevestigd is? - Is niet de Wiskunde die heldere stip onzer kennis, dat zekere uittreksel van alle onze onfeilbaarheid en schranderheid? Is deze niet op de hechtste gronden gebouwd, en is zij niet het beeld der waarheid, en de eenige weg, waardoor men tot deze geraakt? Zijn hare stellingen niet onwederlegbaar en uit de overtuiging van allen voortgevloeid? Meet zij niet met eene gelijke zekerheid de grootheid en de afstanden van zonne- en wereldbollen, en de snelheid en ruimte, die deze doorloopen, als de grootte en de

{==661==} {>>pagina-aanduiding<<}
vormen der kleine bloedkogels, die den kring onzer aderen doorsnellen? Ja! de edele Wiskunde is het eenigste bolwerk, waarop menschelijke dwaling afstuit. Zonder hare hulp zoude de twijfelende mensch in gedurige onzekerheid en in den draaikolk van verwarring en wantrouwen worden rondgevoerd, en aan de duisterste onzekerheid ter prooije worden gegeven. Ofschoon dan hare wetten vroeger door eenen Euclides slechts in het losse zand der Grieksche stranden zijn opgeschreven, zoo hebben nogtans de stormen der eeuwen dezelve niet kunnen doen verstuiven, maar zijn zij met vermeerderden glans tot op ons overgegaan, en bekleeden zij thans in de rij der wetenschappen te regt de eerste en belangrijkste plaats.
Het is echter niet te ontkennen, dat door de grootheid en grenzenlooze uitgebreidheid dezer wetenschap een heilig donker over dezelve als henen zweeft; doch deze duisternis verhoogt weder te meer haren glans, en is minder in haarzelve, dan wel in het oog van derzelver beoefenaar gelegen, die veelal, te zwak voor de bevatting van deze opeenstapeling van menschelijke schranderheid en vernuft, bezwijkt, en bloohartig terugdeinst.
Natuur- en Scheikunde! u moet ik toch ook noemen, als starren van de eerste grootte, die vooral in deze laatste tijden zoo veel lichts hebt verspreid, en zoo vele donkerheden hebt doen verdwijnen. Voor u is niets meer bedekt gebleven; ja, door u is zelfs het licht aan het licht gebragt. De werking der onweegbare stoffen, die als onzigtbare geesten op de weegbare werken en deze als bezielen, is door uwe kunst geopenbaard en duidelijk geworden. Gij laat, door een nieuw vernuft omschenen, het licht uit de duistere zon op onzen aardbol nederdalen, die zich daar in de alles koesterende warmte oplost, die weder in electrieke vloeistof hervormd wordt; terwijl deze nu als magnetische vloeistof uit de polen onzes aardbols naar de zon terugstroomt,

{==662==} {>>pagina-aanduiding<<}
om aldaar tot nieuwe lichtstof herschapen te worden, en denzelfden kring weder door te loopeh. Hierdoor worden nu niet alleen alle natuur- en scheikundige verschijnselen opgelost; maar ontdekken wij ook, dat nu zelfs, door de strooming van deze vermogende vloeistoffen, de wenteling der aardbollen mogelijk en gemakkelijk wordt gemaakt. - Zoo komen deze wetenschappen de Natuur te hulp; zoo heeft deze niet iederen dag nieuwe wonderen te doen, om nieuwe stoffen te scheppen en daar te stellen.
Komt het licht dezer wetenschappen de met gewigt en ligchamen bedeelde stoffen bestralen, dan zijn alle de krachten, bewegingen en uitwerksels van deze haar bekend en geene raadsels meer. Wilt gij een enkel voorbeeld van haar alles overtreffend vermogen, denkt dan aan de nieuwe dampkracht, die zij zich heeft cijnbaar gemaakt en aan haren wil onderworpen. Ziet, hoe zij vuur en water ten strijde voert, en door de schromelijkste worsteling van deze in dolle woede ontstokene Elementen eene kracht ontwikkelt, die de bergen uit hunne assen ligt, en als stofklompen door het wereldruim henenslingert! Water en vuur heeft zij tot slaven van haren alleenheerschenden wil gemaakt, en, met dezen gewapend, bespot zij de winden en vloeden en alle andere krachten der aan haar onderworpene Natuur.
Ook de Scheikunde prijkt met eenen nieuwen luister en verheerlijktén glans. Gelijk de eerste de krachten der Natuur beheerscht, zoo is deze meesteres over hare stoffen, menging, wording en vernietiging. Zij doet, naar willekeur, uit het goede het kwade en uit het kwade het goede te voorschijn komen. Zij doet door hare kunst het geweld der vergiften te niet, of hervormt het onschuldigste tot de geduchtste vijanden des menschelijken levens, of stelt heilzame geneesmiddelen en nuttige stoffen daar, die, zelfs somtijds boven het bereik der Natuur, door deze niet worden gevormd of aan het licht gebragt. En wat zouden alle onze nuttige kunsten

{==663==} {>>pagina-aanduiding<<}
en bedrijven zijn, zonder die wetenschap, die door haar alvermogen de nietige zwarte kool in den rijken en gloedvollen diamant herscheppen kan?
Vraagt men echter deze geleerden naar hunne gedurige stelselveranderingen; waarom zij vroeger phlogiston, heden zuurstof, en morgen weder electriciteit als hunnen afgod huldigen; - vraagt men naar de wording der planten uit het zaad, en dat van het dier uit het ei; waarom het leven hunne wetten, krachten en vermogens bespot; waarom zonnen en planeten en kometen in rustelooze beweging, zonder vertraging, zonder verwarring, rondslingeren, - dan gebruiken zij woorden, die wel het gevolg van hun vernuft, maar niet der Natuur zelve zijn, en beschaamd moeten zij bekennen, dat hunne kennis nog maar een flaauw beginsel is van die, welke gevorderd wordt, om de Natuur en alle hare wonderen te bevatten en volkomen te doorgronden.
Dit moet ik er echter bijvoegen, dat, hoe donker het er dan ook weder hier moge uitzien, deze duisternis weder die verhevene nuttigheid ontwikkelt, dat de beoefenaars bestendig kunnen voortgaan in vordering en wetenschap, zonder dat een verloop van eeuwen hen aan den eindpaal van hunne wenschen en begeerten zal kunnen henen voeren, of alle raadsels oplossen en al het duistere aan het licht brengen.

Is er dan nu overal duisternis en dwaling, en is dan een stikdonkere nacht het lot van den sterveling? - Geenszins; doch, even als ons eene zekere mate van voor- en tegenspoed, zoo is ons ook eene behoorlijke mengeling van licht en duisternis toebedeeld. Door deze mengeling en tegenstelling van goed en kwaad, licht en donker, wordt het goede en het verlichte belangrijker, en wordt aan het tooneel dezer wereld eene bestendige nieuwheid en aangename prikkel bijgezet. Alles zoude immers in deze wereld spoedig eentoonig en belangeloos worden, indien niet het kwade het goede, de zonneschijn de duisternis, en de orkanen de stilte afwisselden. Daar

{==664==} {>>pagina-aanduiding<<}
wij dan nu weten, dat ook het licht uit de duisternis zijnen oorsprong ontleent, en ook dat licht door behoorlijke matiging of afwisseling moet beperkt worden, zoo was mijn doel, om ul. opmerkzaam te maken, dat eene overdrevene zucht tot zoogenaamde verlichting even schadelijk zijn kan, als een blind aanhangen van de duisternis.
Laten wij dan, van die gevoelens doordrongen, en niet te zeer verbijsterd door eigene waarde, of met onze eigene begrippen en volmaaktheden alleen ingenomen, de gevoelens van anderen niet te spoedig kleinachten en onvoorwaardelijk afkeuren, maar liever met bedaardheid en onpartijdigheid dezelve beoordeelen, of ten minste in geene berispelijke uitersten vervallen. Laten wij, van den eenen kant, met de overdrijvers der duisternis, niet die door hen geprezene tijden terugwenschen, toen algemeene domheid en bijgeloof ten troon gezeten waren, en alles aan hun onverbiddelijk geweld onderworpen was; toen men nog een' Galilei kerkerde, omdat hij de zon deed stilstaan en de aarde om haar de loopbaan nemen deed; een denkbeeld, welks hersenschimmigheid bij iederen ochtendstond werd bewezen, en bij iederen avond gelogenstraft! In die voor hen gelukkige tijden hadden ons nog geene nieuwe werelddeelen met andere volken in gevaarlijke betrekking gebragt, en werden de kunsten en wetenschappen binnen hare juiste en enge perken gehouden, en slechts door enkelen beoefend en gehandhaafd; terwijl ook de alles verontrustende, hoofd en hart verbijsterende drukkunst nog hare verderfelijke kwalen op het menschdom niet had uitgestort, en overal zedeloosheid, ongeloof en oproer verspreid! Ja! alstoen kwam, door Ridder- en Kruistogten, alwat edel en dapper was, in alle zijne grootheid te voorschijn. Ja! in den dood van iederen Sarraceen baande men zich eenen zekeren weg tot eindeloos geluk. Alstoen maakten nog geene verkeerde vorderingen in Genees- en Heelkunde den mensch tot eene prooi van hare gevaarlijke kunst, en werden toen nog onze aderen niet opgevuld met eene

{==665==} {>>pagina-aanduiding<<}
dierlijke smetstof, die ons met verbastering bedreigt. Alstoen vormden geene grondwetten of verdragen lastige banden tusschen volk en Vorst, en verhinderden de willekeur des alleenheerschers, die slechts alleen moest geeerbiedigd worden. Ja! alstoen bestonden er nog geene maatschappijen of genootschappen tot zoogenaamde beschaving of veredeling van het volk, waardoor deze met denkbeelden van gewaande regten werden vervuld en alle maatschappelijke orde verbroken.
Laten wij nogtans, aan den anderen kant, ook niet, met geene minder onbesuisde geestdrift, het licht aanhangen, als het eenigst punt van menschelijk geluk en volmaking, en ook niet blindelings onze dagen roemen als de met het meeste licht omschenene, daar te vele wolken en bezwaren onzen hedendaagschen gezigteinder nog bedekken, en op verre na niet al deszelfs duisternis verdwenen is. Volgens deze helden des lichts, zoude men thans geenen stap voorwaarts kunnen doen, of de uitvloeiselen van deszelfs weldoend vermogen zouden zich overal voordoen. Onze huizen, tempels, paleizen, velden, bosschen, zeeën en rivieren verkondigen dit luide, en bewijzen dit zonder eenige tegenspraak. Zoo zijn onze woningen wel niet van die voorouderlijke vastheid; maar aanschouwt derzelver pracht en zwier, en noemt alle de gemakken op, die de weelde en het vernuft van onzen tijd u daarin aanbieden. Het licht wordt niet meer door kleine, vroeger met prachtig schilderwerk prijkende glasvensters teruggehouden, maar dringt nu door ellenlange glasschijven onbelemmerd daarin door; ofschoon daardoor nieuwe middelen noodzakelijk worden, om deszelfs al te vermogenden invloed te matigen en tot aloude duisternis terug te voeren. Onze openbare gebouwen en kerken hebben niet meer dien ouden, wandrogtelijken Gothischen reuzenstijl; maar vooral ook in deze laatsten vindt men meerderen smaak en bevalligheid, ofschoon welligt met verlies van dat plegtstatige en eerbiedwekkende, hetgeen wij in soortgelijke bouwstukken van vroegere tijden aantroffen. Onze velden zijn overal

{==666==} {>>pagina-aanduiding<<}
met nieuwe krachten en vruchten voorzien, daar de nuttige Landhuishoudkunde ons de dorste zandheuvels in lagchende velden en de schraalste heiden in vruchtbare koornakkers herschept. Ofschoon onze bosschen zijn verminderd, zoo verbranden wij desniettemin onzen eigenen moedergrond, om voedsel te geven aan onze vlammende haarden; wat zeg ik? aan onze koesterende ovens, die, ofschoon de lucht besmettende, ons verkleumd ligchaam kunstig verwarmen, en zelfs het bloed tot kookhitte kunnen doen opstijgen. Doorwandelt verder de zeeën en rivieren, en de logge, weifelende winden dienen niet meer, om ons over hare wijde plassen heen te voeren. Water en vuur drijven onze kielen in koelen bloede zelfs opwaarts tegen den fellen stroom, en doen deze met eenen vasten gang de wijde wateren onzer oceanen doorklieven. Weldra zullen daardoor alle onze wenschen bevredigd en alle onze verwachtingen voldaan worden; zoodat alleen door dit dampvermogen alle andere krachten zullen nutteloos worden, dit alleen onze lasten zal torschen, onze huizen bouwen, onze vestingen versterken, en onze vijanden vernielen. - Beschouwen wij verder onze overige maatschappelijke verrigtingen, ons onderwijs, onze wetenschappen en kunsten; zijn zij niet alle tot den hoogsten trap van volmaaktheid gestegen? Leert ons niet de beroemde Jacotot, in zijne navolgers, de vruchten van 's menschen geest, alle talen en geleerdheid, als met eene snelkracht tot het verstand des eenvoudigsten en onvatbaarsten in weinige oogenblikken overbrengen; zoodat alle vroegere hulpmiddelen van woorden-, taal- en handboeken onnoodig worden, en men, zonder deze trage omwegen, eensklaps zijn doel bereikt?
Doch laat dit een en ander vooralsnu genoeg zijn, en ons nu deze schertsende voordragt met de herinnering besluiten, dat wij ons niet te veel laten wegslepen door al te groote verwachtingen van het licht of al te angstige zorgen voor de duisternis; - laat ons bedenken, dat alles, zelfs het beste, zijne perken en grenzen heeft; dat ook zelfs te groote beschaving voor den mensch zoo

{==667==} {>>pagina-aanduiding<<}
wel drukkend en nadeelig zijn kan, door hem genietingen en behoeften te leeren kennen, die hij niet bevredigen kan, als hem onkunde en onwetendheid vernederen en voor alle hoogere genieting onvatbaar kunnen maken; en dat eene wijze gematigdheid en een voorzigtig overleg ons dat juiste midden doen houden, hetwelk even noodzakelijk is voor ons geluk, als onmisbaar voor onzen roem.

Betoog van de schadelijke uitwerksels der corsetten.

(Geschreven voor Dames.)

Niet zonder schroom waagt een schrijver het, de aandacht te vestigen op de nadeelen, welke uit het gebruik van naauwe corsetten ontstaan; want als men zich met de zaken en vooral met den opschik van het schoone geslacht om eenige andere reden bemoeit, dan om de vrouwen loftuitingen toe te zwaaijen, stelt men zich telkens bloot aan strenge berisping en straf, welke vele van haar niet zullen nalaten hun aan te doen, die de stoutheid hebben, zich tegen datgene te verklaren, wat zij tot haar uitsluitend regtsgebied rekenen te behooren. Daar wij echter eeniglijk haar welzijn beoogen, terwijl wij op de nadeelen eener gevaarlijke mode opmerkzaam maken, hopen wij, dat onze geëerde lezeressen wel eenige inschikkelijkheid omtrent ons zullen hebben, en in aanmerking nemen, dat wij haar gaarne zouden bewaren voor eene menigte kwalen, waarvan de eigenlijke oorzaak maar al te dikwijls miskend wordt.
De waarnemingen van een groot aantal kundige mannen hebben ten stelligste bewezen, dat zekere verkeerde gewoonten, ten opzigte van kleeding en beweging, groote wanorden in het gestel en hevige smarten veroorzaken; maar zij hebben hunne aandacht voornamelijk bepaald bij de werktuigen, die het ligchaam schragen en in beweging brengen - bij de beenderen en spieren. Hoe

{==668==} {>>pagina-aanduiding<<}
groot nu die nadeelen ook zijn mogen, men moet ze nogtans gering achten, als men denkt aan de verderfelijke uitwerksels, welke dezelfde oorzaken hebben op de meer onmiddellijke werktuigen des levens. Want, al doet de wanorde hiervan zich niet dadelijk kennen door in het oog loopende wanstaltigheden, het onvermijdelijk gevolg toch is een gedurige staat van kwijning en zwakheid, soms ook schielijk verval van krachten, of een smartelijke en vroege dood. Een gevoelig hart hebbende, en overtuigd zijnde, zoo wel van de wezenlijke oorzaak, als van de uitgestrektheid dezer kwalen, kan men de vrouwelijke jeugd de zoetste genoegens des levens niet aan de dwingelandij van wansmaak en dwaze mode zien opofferen, zonder een diep medelijden met zoo vele slagtoffers te hebben, en innig bewogen te zijn bij de gedachte, dat ook volgende geslachten de nadeelen daarvan nog zullen ondervinden.
Maar, wat te doen tegen het geweld der mode, die steeds eene, zoo het schijnt, onwederstaanbare heerschappij voert? Heeft men niet vergeefs op rede en ondervinding zich beroepen? Het mogt niet baten, dat het belagchelijke aangetoond, of de ernst der zedekunde gebruikt werd, om het onbetamelijke der zaak te bewijzen. Ja, daar is bij ons geheugen een tijd geweest, waarin de grillige mode de oude keurslijven begon te verwerpen, en met dien stijven grootmoederlijken opschik den spot durfde drijven; maar deze dagen der vrijheid gingen schielijk voorbij. Herstelling van oude vormen ten hove scheen vooral ook met vrouwelijk tooisel in het algemeen in verband te staan. Het keurslijf werd verworpen; doch mode gebood het dragen van een corset, en zelfs de dienstmaagden betoonden gehoorzaamheid. Ook onder de mannen wordt hier en daar een dwaas gevonden, die zoo verre zich vernedert; maar het belagchelijke valt ieder in het oog en vindt geene algemeene navolging. Mode heeft aan de vrouwen de corsets opgedrongen; wie zal haar van dezen knellenden dwang bevrijden? Daar is één, tot hiertoe nog onbeproefd, middel, dat misschien eene heil-
{==669==} {>>pagina-aanduiding<<}
zame verandering in dezen zou kunnen bewerken. Welligt zal het iets baten, dat men haar eenig begrip van den bouw des menschelijken ligchaams poogt te geven, ten einde haar de verschrikkelijke gevaren te doen opmerken, waaraan zij zich blootstellen, die het teedere ligchaam in een stijf en naauw corset snoeren. Het schijnt ons bijna onmogelijk toe, dat eene vrouw van gewoon verstand eenige, al is het ook oppervlakkige, kennis van ademhaling, omloop des bloeds en voeding verkrijgt, zonder te beven bij de gedachte, aan hoe groote gevaren zij zich blootstellen, die, tegen de weldadige inrigting der natuur, zich geweldig inrijgen, om eene slanke gestalte te vertoonen, ter voldoening aan de willekeurige eischen eener grillige mode.
Dat gedeelte des ligchaams, waarop het corset onmiddellijk eene nadeelige werking doet, is niet alleen een der fraaisten wegens schoonheid en evenredigheid van bevallige vormen, maar bevat ook, en is bestemd om te beveiligen, de werktuigen, die zoo belangrijk en zoo onmisbaar voor het bestaan zelve zijn - de longen en het hart, welke dienen, om adem te halen, het bloed door omloop te zuiveren, en tevens om het weder naar de uiterste einden van het kunstige zamenstel der bewerktuiging voort te stuwen. Van de behoorlijke werking dezer deelen hangt onze levenskracht en onze vlugheid af, gelijk ook de frissche kleur der wangen en het vuur der oogen, de blijde vrolijkheid der jeugd en de kalme opgeruimdheid der rijpere jaren. Zijn de werkingen van hart en longen belemmerd, dan volgen onmisbaar doodsche bleekheid des gelaats, sombere kwijning, overhelling tot zwaarmoedigheid, in het oog loopende vermagering, kortom eene meer of min gevaarlijke ziekelijkheid, die den geest nederdrukt en het leven tot een' last maakt.
Dat gedeelte onzes ligchaams, waarvan wij spreken, wordt gewoonlijk de borst genoemd. Onzeschoonen schijnen, als men naar hare handelwijze mag oordeelen, dezelve eeniglijk te beschouwen als eene ledige en buigbare doos, welke zij naar welgevallen, zonder eenig gevaar,

{==670==} {>>pagina-aanduiding<<}
kunnen indrukken en zamenknellen, zoo veel zij maar willen. Tot haar ongeluk is het echter niet alzoo. De borst bevat edele deelen, welker vrije bewegingen even noodzakelijk voor ademhaling en omloop des bloeds, als deze verrigtingen het voor de gezondheid en het leven zijn. Alles dus, wat den omvang der borst vermindert of de borstholte vernaauwt, moet onmiddellijk nadeel toebrengen, daar het de vrije inademing belemmert, en gevolgelijk den vrijen omloop des bloeds door de longen verhindert.
Alle de deelen, die tot de borst behooren en de borstholte vullen, zijn buigzaam en beweegbaar. Uit derzelver natuur en onderlinge betrekking tot elkander blijkt duidelijk, dat elke drukking of zamenpersing ze van de vereischte plaats zal dringen en de zoo belangrijke bewegingen beletten. Daar nu het gedeelte van de borst, waarom men het corset het sterkste toehaalt, juist datgene is, waar de ribben het kortste zijn, doch daarentegen het kraakbeen de meeste lengte heeft en zeer buigzaam is, en waar dus de bewegingen voornamelijk moeten geschieden, zoo belet het enge toerijgen dezelve schier te eenemaal; en, het kraakbeen gedwongen zijnde zich naar binnen te buigen, nabij deszelfs vereeniging met het borstbeen, brengt zulks allengs eene zeer verderfelijke misvorming te weeg, die eindelijk niet meer te verhelpen is. En, alsof de nadeelen van het naauw toerijgen nog niet groot genoeg waren, voegt men er een ander werktuig van kwelling bij, - eene stalen veerkrachtige plaat, of stijve baleinen, die men voor in het reeds te naauwe corset steekt en de geheele lengte van het borstbeen doet beslaan. Door dit middel tracht men te voorkomen, dat het ligchaam deszelfs natuurlijke neiging volge, om zich naar voren uit te zetten en zekere ronding aan te nemen. Daar men dit echter niet geheel kan beletten, moet volgen, dat het gansche gewigt van het bovendeel des ligchaams drukt op het benedeneinde van het borstbeen, hetwelk het meest door genoemde plaat wordt gekneld. De plaats, waar deze schadelijke drukking het meest

{==671==} {>>pagina-aanduiding<<}
werkt, is juist tegen het kleine uiteinde der maag. Bij de meesten, die aanhoudend een zeer eng corset dragen, wordt aldaar dan ook eene holligheid ingedrukt, die groot genoeg is, om een gewoon hoenderei te bevatten. Velen hebben daarvan gedurig een pijnlijk gevoel; bij anderen is de aandoenlijkheid, wanneer zij die plaat of stijve baleinen niet dragen, zoo groot, dat eene geringe drukking de hevigste smarten veroorzaakt.
Onder de eerste uitwerkselen der zamenpersing door het corset en der drukking van de plaat hebben wij dus te tellen de vermindering der bewegingen en de inwendige misvorming van de borst, benevens dikwerf terugkeerende pijnlijkheid, benaauwdheid, en te groote aandoenlijkheid der maag, wier ongestoorde werking zoo noodzakelijk is voor duurzame gezondheid. Waren echter deze kwalen nog de eenige, die er uit voortkwamen, men zou ze dragelijk kunnen achten; maar, wanneer het benedenste gedeelte der borst zamengeperst wordt, moet de lever ter regter zijde naar boven wijken, en brengt aldaar het hare toe tot belemmering in het ademhalen; terwijl aan den linker kant milt en maag, op gelijke wijze door dezelfde oorzaak opwaarts gedrongen zijnde, hetzelfde beletsel veroorzaken. De verrigtingen van alle deze werktuigen geraken in wanorde, naar mate de drukking sterker is, en de fijne vaten en teedere zenuwen van genoemde deelen meer verplaatst worden. Zoo zware beschadigingen moeten hoogst nadeelig zijn voor die groote verrigtingen, waarvan leven en gezondheid afhangen. Zoo zal de drukking, welke alle deze door het corset teruggedrongene werktuigen op de openingen doen, waardoor het bloed in het hart komt en er weder uitstroomt, den omloop in verwarring brengen. Vandaar ontstaan onregelmatigheden in de werking van het hart, als hartkloppingen, slaauwten, bezwijmingen, en soms ook doodelijke ongesteldheden. Het bloed, dat van het hoofd komt, almede in zijnen vrijen loop belemmerd zijnde, hoopt zich daar op, én veroorzaakt hevige hoofdpijnen,

{==672==} {>>pagina-aanduiding<<}
eene drukkende zwaarte, zwaarmoedigheid, doodsche bleekheid en akelige loodkleur.
Deze gevolgen, die men ligt kan opmerken, zijn echter slechts de aanvang der kwalen, welke uit dezelfde oorzaak ontstaan. Wanneer de longen zich niet behoorlijk kunnen uitzetten, gelijk wij boven gezegd hebben, kan de lucht niet in genoegzame hoeveelheid met het bloed in aanraking komen, ten einde deze vloeistof die bewerking en zuivering te doen ondergaan, welke dezelve geschikt moeten maken, om het ligchaam in gezonden staat te houden. De waterachtige deelen, de koolstof en andere onzuiverheden, welke het bloed bevat, wanneer dit het geheele ligchaam heeft doorgeloopen, kunnen er niet van afgescheiden worden; en het hart ontvangt, om het door het gansche ligchaam te verspreiden, slechts een blaauw zwartachtig vocht, weinig beter dan het teruggevloeide, in plaats van het helder roode bloed, dat vereischt wordt. Indien deze dwang eenigen tijd duurt, wordt allengs de veerkracht van alle ligchaamsdeelen minder, onderscheidene plaatselijke ongesteldheden openbaren zich, en een ziekelijke toestand maakt het kwijnend leven tot een' last. Koudheid der uiterste deelen, bleekheid des gelaats, onrustige slaap, verregaande aandoenlijkheid van het zenuwgestel, dat door de geringste oorzaak in verwarring wordt gebragt, zijn de onmiddellijke treurige gevolgen der storing van deze zoo belangrijke verrigtingen.
Wij zullen niets meer zeggen van de ziekten, welke het gebruik van naauwe corsetten veroorzaakt; maar wij willen nog doen opmerken, welken nadeeligen invloed het heeft op alle bewegingen des ligchaams. Is er wel iets onbevalliger, dan de gang van eene vrouw, die zich in een naauw corset heeft zamengeperst? Gedwongen beweegt zij zich en schijnt naauwelijks hare voeten te durven verzetten, in plaats van te gaan met die gemakkelijkheid en met dien vluggen tred, welke de aan zichzelve overgelatene, vrije natuur kenmerken. Hare schouders zijn achterwaarts gedrukt en als in ijzeren banden

{==673==} {>>pagina-aanduiding<<}
gekneld; en de geheele romp is zoo stijf, alsof dezelve uit een blok gehouwen ware. Wanneer vrouwen, alzoo uitgerust, ergens in een vertrek komen, na eenigen tijd gegaan te hebben, kunnen zij in de eerste oogenblikken naauwelijks spreken, terwijl de borst in eene onnatuurlijke beweging is. Heeft de plaat of hebben de baleinen die lengte, welke het fatsoen vordert, zoo kunnen zij bezwaarlijk in een' armstoel of fauteuil (zoo als de lieden naar de mode zeggen) zich nederzetten; zij moeten op den kant van haren stoel zitten of leunen, opdat het bovenste gedeelte van het lange en stijve corset niet tegen de kin stoote. Zich buigen en bukken kunnen zij niet. Geduldig verdragen zij deze kwelling, dezen dwang, deze ongemakken; en waarom? omdat het de mode is! Bevalligheid, eene vrije houding, fraaije gestalte, gemakkelijke beweging, onbelemmerde ademhaling, gezondheid - kortom alles offeren zij op aan dezen Moloch van ons gekunsteld en verkunsteld maatschappelijk leven.
Bij personen van een sterk gestel heeft het dragen van naauwe corsets deze gevolgen, dat zij meer- of minder hevige pijn gevoelen op het oogenblik, wanneer zij die uitdoen; maar deze is niet van gelijken aard als bij zwakke vrouwen, waarvan wij boven gesproken hebben. In het geval, dat wij nu bedoelen, wordt de pijn veroorzaakt door de terugkeering van het bloed in die deelen, welke door het corset zamengeperst waren, zoodat de omloop, van wege de drukking, slechts op zeer onvolkomene wijze kon geschieden. Om die pijnlijke aandoening te verminderen, moet het corset trapswijze losgeregen worden. Ondertusschen hebben wij minder medelijden met deze martelaressen der mode; want zij kunnen zelfs geene schijnbare reden van verontschuldiging inbrengen, gelijk die vrouwen, welke zich op haar teeder gestel beroepen. De sterkeren hebben althans geen keurslijf of corset tot steun noodig, maar laten zich dien dwang welgevallen, om eene dunne middel te vertoonen en te prijken met eene fijne taille, zoo als het kunstwoord der mode heet.

{==674==} {>>pagina-aanduiding<<}

Men zal waarschijnlijk op het boven gezegde aanmerken en tegenwerpen, dat de aangeduide nadeelen slechts bij een, in vergelijking zeer klein, getal vrouwen plaats vinden; terwijl de meesten corsets dragen, zonder de vermelde ongemakken of kwalen daarvan te ondervinden. Ofschoon het waar moge zijn, dat eenige weinige personen de mode in dezen kunnen volgen zonder onmiddellijk nadeel voor de gezondheid, blijft echter dat alles gegrond, wat wij beweren. Men kan ook zeggen, dat vele personen sterken drank zonder merkbaar ongemak gebruiken; en ondertusschen weet men, dat de groote meerderheid maar al te gereed is, om van gebruik tot misbruik over te gaan; maar dit geschiedt langzaam en op eene bijkans onmerkbare wijze, tot dat ongesteldheden van ergeren aard zich openbaren. Dus ook zal het gebruik der corsets, bij jonge personen vooral, allengs in misbruik overgaande, ten laatste die schadelijke uitwerksels hebben.
Na vele nasporingen is het ons onmogelijk geweest, den eigenlijken oorsprong van deze belagchelijke en gevaarlijke mode te ontdekken; wij hebben echter ontwijfelbare bewijzen, dat het keurslijf of corset, in vorm en maaksel meer of min gewijzigd, sedert eeuwen bij de Europeanen in gebruik is geweest. De omstandigheid, dat die dragt zich bepaalt tot volken, wier zedelijke en godsdienstige wetten denzelfden oorsprong hebben, geeft ons reden, om te denken, dat het corset en andere dergelijke uitvindingen oorspronkelijk hebben moeten dienen, om, zoo veel mogelijk, de gevolgen van ligtzinnigheid en onvoorzigtigheid te verbergen voor het oog der menschen. Dat men op deze wijze aan het ligchaam bevalliger voorkomen wilde geven, was in het eerst slechts een voorwendsel, om de eigenlijke oorzaak te verbergen, waarom men zoodanigen opschik droeg.
De volgzucht, zoo algemeen onder het menschelijk geslacht, begunstigde de oogmerken van haar, die zichzelve verwijt te doen hadden. Zeer vele onbesprokene en onberispelijke, maar dusgenaamde elegante vrouwen

{==675==} {>>pagina-aanduiding<<}
namen gaarne eene mode aan, welke, zoo als men haar zeide, hare persoonlijke bekoorlijkheden moest verhoogen, maar inderdaad hare gezondheid verwoestte. Zoo heeft dat gebruik zich staande gehouden tot op onze dagen. En daar nu onze Dames naar de mode, door een zwak gestel, de gevolgen der eigenzinnigheid van hare moeders in het dragen van keurslijf of corset ondervinden, meenen zij thans met de noodzakelijkheid van eenigen steun zich te verontschuldigen, om die dragt aan te houden. Het ware belangrijk, na te gaan, welken invloed deze zaak heeft gehad op de denkwijze van vele vrouwen. Het doel, dat zij zich voorstellen, is, dunner en fijner te schijnen, dan zij werkelijk zijn. Zij beschouwen dus elken uitkomenden vorm, die zekere ronding heeft, als gemeen en onbehagelijk; ofschoon de natuur de meestmogelijke moeite deed, om inwendig zoo wel, als uitwendig, het hoekige en platte te vermijden, en overal die zachte rondingen aan te brengen, welke het bevallige uitmaken. Het jonge meisje en de jonggetrouwde vrouw, die eerlang moeder hoopt te worden, volgen beide even zeer de mode. Maar, al stemde nu iedereen toe, dat het fraaijer stond, een naauw corset te dragen, gehuwde vrouwen en moeders althans behoorden er in te bewilligen, om hetzelve, ten minste voor eenigen tijd, vaarwel te zeggen, al ware het eeniglijk uit medelijden met de vrucht, die zij onder het hart dragen, en welker gezondheid en geluk zij voor altijd kunnen bederven, ja derzelver bestaan (welk eene ijselijke gedachte!) moedwillig vernietigen. Zoo wij een gestreng onderzoek te werk stelden omtrent de kinderen, van zoogenaamde fatsoenlijke ouders geboren, zouden wij bewijs genoeg voor het boven gezegde vinden, al ontdekten wij niets ergers, dan bleeke, zwakke, ziekelijke kinderen, die kromme beenen hebben, of aan de klieren sukkelen, of bij het opgroeijen scheef worden. De ongesteldheden, bij vele vrouwen
van een teeder gestel door het gebruik van corsets veroorzaakt, zijn meermalen toereikende, om de hoop, die moeders zoo gelukkig maakt, telkens, ja voor altijd te verijde-
{==676==} {>>pagina-aanduiding<<}
len, den echtelijken staat alzoo van deszelfs hoofddoel en grootste zaligheid te versteken, en denzelven, door herhaalde smartelijke teleurstellingen, tot een lastig juk te maken, of in eene vervelende eenzelvigheid te doen slijten.
Maar wij hebben genoeg over dit onderwerp gezegd; ofschoon het gesprokene slechts eene zeer onvolledige opgave behelst van de nadeelen, welke de uitwerksels zijn van dwaze modezucht. Velen onzer Lezeressen, die gewoon zijn, zich naauw in het corset te rijgen, en tot nu toe die schadelijke gevolgen daarvan niet ondervonden, zullen misschien overhellen, om te gelooven, dat wij de zaak overdrijven, ten einde haar schrik aan te jagen. Dat zij alsdan Genees- of Heelkundigen, die onze steden bewonen, raadplegen! Zoo deze niet schromen, onbewimpeld voor de waarheid uit te komen, zullen zij ten volle bevestigen, hetgene wij beweren.




Het boekdrukken en de boekhandel in China.

In de jaarboeken van China wordt ergens gezegd: ‘Men had reeds lang begonnen, boeken te schrijven, toen kungdso (confucius) zijne uittreksels en andere werken vervaardigde;’ en op eene andere plaats: ‘Men heeft aangevangen, boeken te schrijven, zoodra men de schrijfkunst had uitgevonden.’ Ofschoon nu deze uitdrukkingen veel te onbepaald zijn, om er eenige meening op te gronden, en vooral de laatste niet letterlijk waar kan zijn, zoo mag men toch wel stellig beweren, dat de letterkunde der Chinezen tot zeer vroege tijden opklimt. Daar bestaan, namelijk, nog werken, die gerekend worden, 2500 of 2000 jaren vóór de geboorte van christus geschreven te zijn; en derzelver uiterlijke gedaante bewijst duidelijk, dat het geene eerste proeven waren, daar het schrift toen reeds den hoogsten trap van volkomenheid had bereikt, en alle veranderingen, welke in lateren tijd gemaakt werden, den vorm der letteren eigenlijk niet betroffen. Bovendien bestaat er bij dit volk eene overlevering, dat er boeken geweest zijn, die veel ouder waren (*), dan de oudsten, die wij thans

{==677==} {>>pagina-aanduiding<<}
bezitten. En boeken zullen het wel niet geweest zijn, waarin de eerste proeven van schrift genomen werden; maar alles doet vermoeden, dat men met opschriften op steenen is begonnen, gelijk onder anderen klaproth voldingend bewezen heeft.
Van de vroegste schrijfwijze nu blijkt zoo veel, dat men in de eerste tijden zich bediende van kleine bordjes uit bamboes, die zeer dun, maar vrij hard waren, op welke men de schrijfteekens met een puntig ijzeren werktuig of met een mesje insneed. Zoo schreef men nog ten tijde van den grooten boekenbrand; door welke schrijfwijze het opzoeken der verbodene boeken wel zeer gemakkelijk, maar het geheimhouden derzelven bijna onmogelijk gemaakt werd. Zoodanig waren ook de in het huis van confucius later gevondene handschriften. Ik weet niet, of men er nog van bewaart in de Keizerlijke verzamelingen; het zoude mij echter zeer verwonderen, zoo dit niet het geval ware, daar de Chinezen met groote zorgvuldigheid alles opzoeken en in veilige bergplaats brengen, wat slechts eenigermate sporen van oudheid draagt. Zoo veel is zeker, dat men niet zelden koperen platen ziet, op welke letterteekens gesneden zijn, die verscheidene eeuwen vóór de geboorte van christus gemaakt schijnen te zijn. Overigens kan geschiedkundig bewezen worden, dat men inzonderheid zulke platen gebruikte voor boeken, die men voor de late nakomelingschap bewaren wilde. Men schreef bovendien ook op lijnwaad, en op eene stof van boomwol of zijde; maar dit is nooit algemeen geweest, en bepaalde zich welligt tot enkele plegtige gelegenheden.
Eene groote verandering in de schrijfwijze had plaats, toen men het papier uitvond; want nu kon men zich niet meer van ijzeren griffels bedienen, maar moest eene stof uitvinden, die geschikt is, om er letters mede te teekenen.
Het papier werd en wordt nog uit boomschors gemaakt. Men gebruikt daartoe vooral bamboes. Het is gewoonlijk geelachtig; men heeft echter ook zeer wit papier, dat met het beste en fijnste uit Europa vergeleken mag worden. Het is ongemeen fijn en bijna doorzigtig, zoodat men slechts op de eene zijde kan schrijven of drukken; daarom zijn alle

{==678==} {>>pagina-aanduiding<<}
bladen dubbel, en zoo zamengevoegd, dat men de onbeschrevene zijden niet bemerkt. Het ergste aan dit papier is, dat het de vochtigheid zoo ligt aantrekt, met stof overdekt en door de houtwormen verteerd wordt. Daarom moet men de boeken dikwerf afstoffen en uitkloppen. Men maakt ook papier uit boomwol; en dit is schooner en ook ligter te bewaren, dan het uit boomschors vervaardigde.
De Chinezen schatten in het algemeen alles hoog, wat op de bevordering der letterkunde betrekking heeft. Zoo noemen zij ssepao, of de vier kostbaarheden; het papier, het penseel, dat zij, in plaats van pen, tot het schrijven gebruiken, den inkt, en het marmeren napje, waarin zij den inkt bereiden.
Het papier werd in de laatste eeuw vóór de geboorte van christus uitgevonden, en hierop volgde weldra de uitvinding der boekdrukkunst. Men drukt thans nog in China, als ten tijde toen men de kunst het eerst uitvond, en gelijk de eerste drukkers in Europa gedrukt hebben; namelijk met eene soort van houtsnede. De boeken worden door een bekwaam schoonschrijver op dun, zacht en doorschijnend papier geschreven, hetwelk dan door den houtsnijder op harde, maar zoo veel mogelijk gladgemaakte bordjes gelijmd wordt. Daarna snijdt hij het hout tusschen de letters weg, zoodat deze eindelijk alleen uitkomen.
De Chinezen hebben geene drukpersen - het fijne papier zou er niet bestand tegen zijn; maar een goed werkman kan evenwel elken dag bij de tienduizend (??) vellen leveren, dewijl hij niets meer te doen heeft, dan de borden met inkt te bestrijken, het papier daarop te leggen, en dan eene daartoe vervaardigde borstel zachtkens over het papier te laten gaan, hetwelk den inkt ligt aanneemt.
Voorts kennen de Chinezen het drukken met beweegbare letters ook, en de Keizerlijke nieuwspapieren in Peking, gelijk mede de Staatsalmanak, worden op deze wijze gedrukt. Zekerlijk is dit wegens de groote menigte van schrijfteekens moeijelijker en kostbaarder, dan de boven genoemde manier. Wanneer iets met grooten spoed moet gedrukt worden, bestrijkt men een bord met geel was, snijdt of trekt de letters daarin, en drukt het dan zoo af.
Neemt men nu in aanmerking, dat de Chinesche letterkunde eenen tijd van bijna vierduizend jaren bestaat; dat dáár de boekdrukkunst vóór reeds meer dan vijftien eeuwen

{==679==} {>>pagina-aanduiding<<}
uitgevonden is; dat voorts alles, wat tot verspreiding van boeken dient, bijzonder goedkoop is, zoo zal men zich niet verwonderen, wanneer beweerd wordt, dat in China de menigte van boeken ontelbaar is, en alle boeken van Europa te zamen genomen verre overtreft.
Het Chinesche volk, zegt abel rêmusat, dat sedert drieduizend jaren de schoone wetenschappen en de geschiedkunde beoefent, wordt door een groot aantal geleerden bestuurd, die uit smaak of pligt schrijvers zijn. Zelfs de geringste ambtenaar moet in zijn leven verscheidene werken schrijven, die voor eene strenge regtbank de uitgave waardig gekeurd worden. De Keizer rekent het zich tot eere, over belangrijke onderwerpen te schrijven, en voortbrengselen zijner Akademiën onder zijnen naam te laten verschijnen. Zoodanig volk moet wel eene uitgebreide letterkunde bezitten, en bezit die werkelijk. Men denke aan de menigte boeken, welke sedert de uitvinding der boekdrukkunst in Europa uitgegeven zijn; men verbeelde zich de landen van dit werelddeel zoo sterk bevolkt als China, en men stelle in plaats van onze Genootschappen, Akademiën, Universiteiten enz. die zoo even genoemde handelwijze, volgens welke alle ambten, alle waardigheden, van den geringsten afschrijver tot den eersten staatsdienaar, en van den onderofficier tot den opperbevelhebber, ten gevolge van openlijke mededinging toegewezen worden, waarbij men geenszins op rijkdom of adel of lengte van diensttijd ziet, maar alleen op ware verdienste. Slechts diegene wordt tot de hoogste eerposten verheven, die de geleerdste is, of zijne taal het best verstaat, of de klassische boeken het best kent en weet te verklaren. Dit alles in aanmerking nemende, zal men eenigermate misschien zich kunnen verbeelden, welk eenen schat van geleerdheid de Chinezen moeten bezitten. Men zal zich dan niet verwonderen, wanneer men leest, dat de voorganger van den thans regerenden Keizer bevolen heeft, uittreksels uit de beste boeken te maken, en die in 180,000 banden uit te geven.
Zoodanige uittreksels, of bibliotheken, zijn er in menigte. Men had er reeds sedert de vroegste tijden. Men kan ze met onze encyklopediën vergelijken, waarvoor dezelve niet behoeven onder te doen. Eene der beroemdsten is onder anderen de door maduanlin vervaardigde, welke geleerde onder de dynastie der Mongolen (in de dertiende eeuw, naar onze tijdrekening) leefde. Deze heeft den titel van wen chian

{==680==} {>>pagina-aanduiding<<}
tung kao, d.i. grondig onderhoud van oude gedenkstukken, en bevat 24 hoofdvakken in 100 banden. Deze vakken zijn: Muntwezen, Bevolking, Tollen, Bevorderingen, Staatsuitgaven, Studiën, Offers, Hofceremonieel, Muzijk, Krijgswezen, Regtspleging, Letterkunde, enz. Men vindt in China weinig boekerijen van bijzondere personen, welke met die in Europa te vergelijken zijn. Dit kan geenszins van de duurte der boeken komen; want nergens koopt men ze voor minderen prijs. Misschien heeft men de reden daarin te zoeken, dat de ambtenaren, aan gedurige verwisseling van woonplaats blootgesteld zijnde, bezwaarlijk vele goederen kunnen opkoopen, die zij naderhand met verlies zouden moeten verkoopen, of met groote kosten naar elders vervoeren. Zoo zal men ook zien, dat de voornaamste ambtenaars zeer weinig huisraad hebben. Wil men een prachtig ingerigt huis zien, zoo moet men tot rijke kooplieden, nooit tot ambtenaren gaan. Daarentegen zijn er door geheel China zeer vele openbare boekverzamelingen verspreid, en men moet ook de kloosters niet vergeten, welke daar weleens rijker zijn, dan de Keizerlijke bibliotheken.
Eigenlijk zijn er geene boekhandelaren, in zoodanigen zin, als men hier te lande dit woord gebruikt. De boeken worden meestal door de schrijvers zelve op eigene kosten uitgegeven, of de drukkers ondernemen de uitgave, na het handschrift aangekocht te hebben. Dit laatste geschiedt echter zelden, en alleen in groote en door zucht voor de wetenschappen beroemde steden, als Peking en Nanking. In eenige, met vreemde landen in betrekking staande, handelsteden vindt men evenwel kooplieden, welke met onze boekhandelaren vergeleken kunnen worden, dewijl zij boeken ontbieden, die in andere deelen des rijks uitgegeven zijn. Men moet echter bij het aankoopen zeer goed toezien; want er zijn misschien geene grootere bedriegers, dan b.v. de boekhandelaars in Canton. Zij hebben wel, gelijk andere kooplieden aldaar, met groote letters voor hunne winkels geschreven: Hier wordt men niet bedrogen; maar dit heeft even weinig te beduiden, als te Parijs het gewone prix fixe, waarbij men thans nog invariable voegt. Waar zij maar ergens bedriegen kunnen, moet men rekenen, opgeligt te zullen worden, vooral zoo men spraak en schrift niet naauwkeurig kent; maar ook in dit geval moet men nog veel behoedzaamheid gebruiken, daar zij met groote behendigheid

{==681==} {>>pagina-aanduiding<<}
slechte boeken in de plaats der bedoelden weten onder te schuiven, of er valsche titels voor zetten, of onvolledige exemplaren verkoopen.
Als men deze bedriegerijen weet te ontkomen, kan men voor weinig geld zich eene zeer schoone verzameling aanschaffen; want juist de beste boeken zijn de goedkoopsten. - Het ware te wenschen, dat men in Europa meer werk maakte van de Chinesche letterkunde, vooral wat geschiedenis, wijsgeerte en spraakkennis aangaat.




William Cockerill en Napoleon.

Schetsen van mannen, die uitmunten door talenten en algemeen nuttig vlijtbetoon, verdienen bijzondere vermelding, ter aansporing van anderen, om hun voetspoor te drukken. De Heer cockerill levert een hoogst opmerkelijk voorbeeld van die hoedanigheden, welke den weg tot fortuin banen.
Hij is geboortig uit Lancashire, en als geschapen voor de werktuigkunde. Hij vond eerst zijn bestaan in het maken van wevers-schietspoelen; maar hij bezat talenten van verhevener natuur, en zijn vernuft stelde hem in staat, om, met eigene hand, modellen te vervaardigen van werktuigen van zijne uitvinding ten dienste der spinnerijen. Keizerin catharina, van Rusland, verlangende eenige Engelsche werktuigkundigen tot zich te trekken, werd ook cockerill haar aanbevolen, als een man van ongemeene bekwaamheid; en het Britsche Gouvernement gaf hem verlos, om naar Petersburg te gaan. De Keizerin moedigde hem op allerlei wijze aan, en zijne uitvindingen, betrekkelijk het spinnen enz., werden ruim beloond; maar haar overlijden, twee jaren daarna, maakte aan zijne vooruitzigten een einde. Keizer paul beval hem, binnen zekeren tijd een model te vervaardigen; het kon niet klaar komen, en een kerker was zijn deel! Het gelukte hem echter te ontsnappen en uit de Russische heerschappij te geraken, en, met slechts weinige honderd pond st. in zijn' zak, begaf hij zich naar Zweden.
Zijne talenten werden, door middel van den Britschen Gezant, aan het Gouvernement kenbaar, en den Heere cockerill werd het bestuur over het graven van een kanaal opgedragen, waartoe de Zweden niet in staat waren. Inge-
{==682==} {>>pagina-aanduiding<<}
nieurswerk, echter, was minder zijne zaak; hoewel hij aan zijne verbindtenis gestand deed, en zijne fortuin daardoor eenigzins verbeterde. Hij had den bloeijenden staat der Manufacturen te Luik en Verviers vernomen, zonder behulp der machinerie; en hij verbeeldde zich, aldaar beter te zullen slagen. Hij vertrok naar Hamburg, en had een mondgesprek met den Heer crawford, den Engelschen Gezant, dien hij zijne ontwerpen mededeelde, ten zelfden tijde verklarende, dat, bijaldien hij een klein jaargeld van het Britsche Gouvernement konde verwerven, hij naar Engeland zoude terugkeeren, daar hij geenerlei afbreuk aan zijn vaderland wilde doen, door de machinerie in een vreemd land in te voeren. De Heer crawford prees zulks, en leverde cockerill's Memorie bij de Ministers in; maar er werd op dezelve geen acht geslagen, en hij besloot, na zes maanden wachtens, zelf zijne fortuin te beproeven.
Hij verwierf een' pas naar Amsterdam, en won verdere narigten in, rakende den staat der Manufacturen te Luik, werwaarts hij vervolgens vertrok. Het zij genoeg te vermelden, dat, in het tijdsbestek van zestien jaren, zijn voorspoed in het vervaardigen van stoom- en andere werktuigen zoo groot was, dat hij, na zijne zoons in de zaken gevestigd te hebben, als Millionair zich meerder rust konde bezorgen. Te Seraing, aan de Maas, vestigde hij de grootste IJzersmelterij op het Vasteland - misschien in de wereld. De Koning der Nederlanden is deelgenoot in deze groote nationale onderneming, hebbende in dezelve eene som gestoken van ruim een millioen guldens; en men verzekert, dat niet minder dan 4000 handen in deze fabrijk werkzaam worden gehouden.
In het jaar 1807 beval Keizer napoleon, die gehoord had van des Heeren cockerill's smelterij te Luik, en eene inrigting van zulk een groot algemeen belang wilde in bescherming nemen, (beter: aan zijne bemoeizieke heerschappij onderwerpen) den Prefect van Luik aan te schrijven, om het Hoofd dier inrigting op staanden voet naar Parijs op te zenden.
Op zekeren avond, terwijl hij zijn pijpje zat te rooken, verscheen bij hem de Prefect, ontvouwde zijnen last, en vermaande hem, geen oogenblik als 't ware te verzuimen, om aan des Keizers bevelen te voldoen. ‘Hier,’ sprak hij, ‘is uw pas, benevens een brief aan een' der Ministers, wien gij uwe komst te Parijs zult doen weten. Ik raad u,

{==683==} {>>pagina-aanduiding<<}
nog dezen nacht te vertrekken.’ De boodschapper vertrok, en liet den Stoombeheerscher in geene geringe gemoedsbeweging over dit onverwacht en geheimzinnig berigt. Ik ken hem in persoon, en heb alle bijzonderheden uit zijn' eigen' mond, in het echte Lancashire-dialect. ‘In het eerst,’ zeide hij, ‘haalde ik mij in het hoofd, dat men mij had aangeklaagd, en dat de Baron, dien ik bankroet had moeten doen spelen, daar de hand in had; maar, dacht ik dan weder, zoo men mijn' kop wilde hebben, kon men dien hier wel krijgen, en behoefde mij niet eerst naar Parijs te zenden; en mijn zoon meende, dat er geen grond van vrees bestond voor zulk een ongeval; en dus spande ik vier paarden voor mijne kales, en in een paar uur was ik op reis met mijn' zoon.’
Onze reizigers, in vollen ren voortspoedende, kwamen behouden in de hoofdstad. Des anderen morgens, vroegtijdig, begaf zich de Heer cockerill, in zijn beste pak, met een elegant rijtuig en keurige liverei, naar de Tuileriën, verzeld van zijnen zoon, als tolk. Na het afgeven zijner geloofsbrieven, geleidde men hem in een zijvertrek, en werd hij door den Minister met ongemeene beleefdheid ontvangen. ‘Mijnheer cockerill,’ zeide deze, ‘gij zult wel zoo goed zijn, u bereid te houden, om des Keizers bevelen te gehoorzamen; en ik verzoek u, te huis te blijven, tot dat gij iets naders van mij zult vernemen.’ Hij liet den Minister nu zijn adres, en nam afscheid. Des avonds ontving hij de officiéle boodschap, dat den volgenden morgen ten elf ure eene koets hem zou komen afhalen, om hem naar de Tuileriën te brengen.
Stiptelijk op den bepaalden tijd stond eene prachtige equipage, met de Keizerlijke wapens voorzien, voor des Heeren cockerill's hôtel, (want hij had toen een huis te Parijs) Rue de Grenelle, Faubourg St. Germain. Een Hofbediende opende het portier, en riep, toen hij gezeten was: ‘Naar het Hof!’ - Een' breeden trap opgestegen zijnde, werd onze werktuigkundige in een zijvertrek gebragt, waar zich 's Keizers begunstigde Mammeluk bevond, die hem met een salaam (Oosterschen groet) vereerde.
Na verloop van slechts tien minuten, riep de zilverklank eener kleine schel den Turk in een ander vertrek; en, onmiddellijk terugkeerende, gaf deze een teeken om hem te volgen, en - de Heer cockerill bevond zich in de

{==684==} {>>pagina-aanduiding<<}
Keizerlijke tegenwoordigheid. Welk een oogenblik voor een' man van zijne opleiding! Hij voelde geen' grond, en waagde het niet op te zien of een woord te uiten, maar liet het bij eene diepe buiging berusten. ‘Avancez, Sieur!’ sprak zijne Majesteit. ‘Dit,’ zegt de verhaler, het onderhoud vermeldende, ‘dit gaf mij moed Ik keek op, en zag den Keizer, met den rug naar het vuur gekeerd staande en de handen achterwaarts (zijne gewone houding), en hij zeide met een' glimlach: “Sieur cockerille, dans toutes les départements du Nord vous êtes nommé, (zijn Fransch gaat niet verder) en waar ik ook ga, hoor ik van u spreken, en ik heb om u gezonden, om u te zeggen, dat mij uw Etablissement en uwe pogingen, om de Manufacturen van het Keizerrijk te bevorderen, welgevallig zijn; ten bewijze waarvan ik u een blijk wil geven van mijne achting, door u met de orde van het Legioen van Eer te versieren.” Dit zeggende, greep hij eene kleine doos, nam er het grootkruis met een rood lint uit, en deed het, met eigene handen, mij om den hals.’ Eene zoo uitstekende eer, op zoo streelende wijze door een' napoleon betoond, was genoeg, om het zenuwgestel van den ontvanger derzelve aan te doen, en de nieuwgeslagen Ridder wist niet, wat hij doen of zeggen zou; maar, alreeds vermoedende, dat de Keizer hem eene beleefdheid zoude bewijzen, had zijn zoon, bij voorraad, zich op eene aanspraak voorbereid, waarvan de oude Heer nu, op zijne wijze, het een en ander opsneed, zijne Majesteit bedankende voor de hem bewezene eer, en zich verontschuldigende over zijn gebrekkig Fransch, daarne vens voegende: ‘Votre Majesté, mon fils bien parler François; mais moi, pas savoir!’ - ‘Monsieur cockerille,’
hernam nu de Keizer, glimlagchende, ‘'t is niet noodig, dat gij Fransch spreekt; maar alleen, dat gij de Franschen spinnen leert. Zoo ik gelegenheid vinde, u te eenigen tijde weder te zien, moge uw zoon u ten tolk verstrekken. Intusschen keer gij weêr huiswaarts, en vaar voort met uw bedrijf. Ik zal u een' pas doen geven pour voyager partout. Vaarwel, Ridder cockerille! tot wederziens.’ De zilveren schel werd wederom geroerd, de Mammeluk verscheen, en geleidde den Grootkruis naar een ander vertrek, waar zijn knecht op hem wachtte, die hem in zijn rijtuig hielp, en hem voor zijne deur bragt, Rue de Grenelle, Faubourg St. Germain!

{==685==} {>>pagina-aanduiding<<}

De Ridder besloot gemeenlijk zijn verhaal met te zeggen: ‘Hoewel ik trotsch was op de ontvangene eer, heb ik zulks slechts ééns laten luchten. Toen ik Parijs binnentrok, van Luik komende, vroeg de poortwachter naar mijn' pas, en gedroeg zich daarbij vrij brutaal; zoodat ik thans besloot, mij daarvoor op hem te wreken. Toen ik nu huiswaarts ging, eischte hij, op denzelfden beleedigenden trant, mijn' pas. Ik voelde in mijne zakken, en geliet mij, alsof ik dien vergeten had. ‘Dat helpt niet,’ zeide de snaak; ‘stijg af; ik zal u aan de Policie uitleveren;’ een' Gendarme (die daar altijd bij de hand zijn) wenkende. Eindelijk haalde ik den pas voor den dag, dien ik op 's Keizers last had ge kregen, in een' blikken koker vervat; en mijn zoon zeide: ‘Dit zal u veelligt die moeite sparen, burger!’ Toen de knaap het papier ontvouwde, en de Keizerlijke wapens op een grootzegel zag, zoo groot als een vijffrancs stuk, en op den titel des houders blikte, trok hij zijne horens in, en, al buigende en zich verontschuldigende, riep hij den poortontsluiter toe: ‘Ouvrez les portes! Bon voyage, Monsieur Chevalier!’
De Heer cockerill heeft zich, sinds ettelijke jaren, aan de zaken onttrokken, en zich te Brussel nedergezet, waar hij thans zoo stil leeft, als toen hij wevers schietspoelen maakte; hij telt ongeveer vijfenzeventig jaren.

Riddertrouw.

Eene ware Geschiedenis.

Onder de Spaansche Ridders, die in zulk een groot aantal het laatste bedrijf van het groote treurspel der Moorsche heerschappij - de verovering van Granada - verheerlijkten, was Don rodrigo ponce di leon, Marquis van Cadix, wel de merkwaardigste. Hij bezat alle de eigenschappen, die florian aan zijnen, als Ridder zonder blaam fabelachtigen, gonzalvo van cordova toeschrijft: matigheid, kuischheid, wakkerheid, onkreukbare heldenmoed, en trouw voor zijne vrienden, edelmoedigheid omtrent zijne vijanden; in één woord, hij was een tweede cid, en dit is zeer veel gezegd. Daarenboven evenaarde zijne magt zijnen wil, om ferdinand en isabella, bij de belegering van de laatste bezitting der Mooren in Spanje, ten

{==686==} {>>pagina-aanduiding<<}
dienste te staan. Zijne ruime bezittingen strekten zich over het schoonste en vruchtbaarste gedeelte van Spanjes lusthof, Andalusië, uit. In zijne ridderzaal zat een talrijke stoet van Vasallen tusschen de banieren en vaandels, door hem aan de Mooren ontnomen. Ruim voorzien was zijne wapenkamer van welgepolijste helmen en harnassen, en lansen en zwaarden. Maar ook deze edele Ridder was niet boven de gebreken van zijnen tijd verheven. Het rampzalige vuistregt heerschte nog zoo wel in dezen uithoek van Europa, als in Duitschlands velden en tot in het afgelegene Zweden. Erfelijke veeten, gelijk aan die, welke onze brederodes en egmonden gedurende anderhalve Eeuw tot onverzoenlijke vijanden maakten, verdeelden ook de Spaansche Ridders, in weerwil der onophoudelijke waakzaamheid, welke de aanvallen des nimmer rustenden vijands vereischten. Ponce di leon had ook eenen vijand in Don juan di gusman, Hertog van Medina Sidonia, een der rijkste Spaansche Edelen.
De voortreffelijke isabella van kastilië, de groote vrouw, zoo ver boven haren lagen, achterdochtigen, meineedigen echtgenoot, ferdinand van arragon, verheven, verscheen eens, om regt te doen, in de groote zaal van het aloude kasteel van Sevilië. Daarheen snelden alle de Rijksgrooten, om haar hulde te doen. Ook medina sidonia verscheen; maar de Marquis van Cadix was niet te zien. Zoo veel te gemakkelijker viel het dien vijand, hem te beschuldigen van verraderlijke gemeenschap met Portugal, van onwettig bezit van zekere kroongoederen, van rooverijën ten platten lande, en van eene dreigende houding tegen het wettige gezag in zijne sterke stad Xeres (Cheres). Men wachtte hem ter verantwoording; hij verscheen niet. De aanhangelingen en vrienden zijns vijands bekrachtigden en verzwaarden die aantijgingen, en hij verscheen niet. De Koningin, hierover verontwaardigd, stond op het punt, om hem met geweld van wapenen te bedwingen.
Ponce di leon ontvangt, door eene getrouwe hand, hiervan berigt. Hij snelt, met éénen knecht en ongewapend, naar Sevilië, vliegt de stad, het paleis (door eene verborgene deur) in, en vertoont zich eensklaps voor de Koningin. ‘Hier ben ik, mijne Gebiedster!’ zegt hij, ‘om mij in persoon te verantwoorden; doch niet met woorden, maar met daden. Men zegt, dat ik Xeres en Alcala, ten spijt van u, in bezit zou houden. Wel nu! laat die in bezit nemen; zij

{==687==} {>>pagina-aanduiding<<}
zijn de uwe. Wilt gij mijne vaderlijke erfgoederen? Hier uit dit vertrek zal ik last geven, u die ter hand te stellen. Wilt gij mijnen persoon? Ik ben in uwe magt. Wat de overige beschuldigingen betreft, daaromtrent roep ik een gestreng onderzoek in, en zoo ik schuldig ben, is de zwaarste straf voor mij niet onbillijk.’
Isabella, zoo gevoelig voor zielsgrootheid, was getroffen. ‘Al hield ik,’ sprak zij, ‘u voor schuldig, zoo zou dit gedrag u mijne vergiffenis waardig doen zijn.’ Zij nam beide steden werkelijk in bezit; maar ook de vijand van rodrigo, de Hertog van Medina Sidonia, moest zijne posten nederleggen, en beide Opperhoofden, van elkander verwijderd, vooreerst op hunne goederen blijven.
Ferdinand had besloten, het Rijk van Granada, dat pronkjuweel van het schoone Andalusië, de eenige plaats in westelijk Europa, waar nog de standaard van mohammed die van het kruis verdrong, te onder te brengen. Maar hij wilde daarbij, volgens zijnen aard, langzaam, voorzigtig en met beleid te werk gaan. ‘Ik zal de zaden van dien granaatappel een voor een uitpikken,’ zeide hij. Dit plan echter ontsnapte zijnen vijand, den ouden muley aben hassan, niet. Hoewel er op dat oogenblik een wapenstilstand met Spanje heerschte, nam dit echter niet weg, dat het gebruik veroorloofde, kleine, onverhoedsche overrompelingen te doen, waarbij geene trompet gestoken, geene banier ontrold werd, en die niet langer dan drie dagen duurden. Uit de bergpassen schoten dan eensklaps vijanden te voorschijn, en overvielen de eene of andere vijandelijke sterkte. Dus besloot ook nu de oude muley, zijnen vijand voor te komen, en de vesting Zahara te verrassen. Zij ligt op de kruin eens hoogen, steilen bergs, met een nog hooger kasteel, welks top, naar men zegt, boven de adelaarsvlugt of de wolkendrift rijst. Straten en huizen waren uit de rots gehouwen. Men moest, om de stad te bereiken, gaten in de rots houwen. Zoo sterk werd deze stad gehouden, dat eene vrouw van gestrenge deugd eene Zaharenja genoemd werd.
Doch muley nam de gelegenheid van een' hevigen winterstorm en een' donkeren nacht waar, die de schildwachten, overtuigd van de onmogelijkheid, om in zulk weder dienst te doen, van hunne posten gejaagd had. De Moor braveerde het onstuimige weder, beklom de plaats met storm

{==688==} {>>pagina-aanduiding<<}
ladders, bemagtigde haar, en dreef de overgeblevene inwoners als slagtvee met zich naar Granada.
Vreeselijk was de schok, dien dit verlies alom bij de Spaansche Ridderschap baarde Niemand gevoelde deze schande dieper, dan Don rodrigo ponce di leon. Hij besloot, den Koning van Granada een' dergelijken slag toe te orengen. De stad Alhama lag op eene rotsige hoogte, weinige uren van de Moorsche hoofdstad verwijderd, en werd de sleutel van Granada genoemd. Dit was dus een vast punt in het hart van 's vijands land, welks verlies hem doodelijk moest grieven, doch welks verovering tegelijk ten uiterste hagchelijk was. Maar rodrigo vreest niets: met alle Andalusische Ridders - behalve met zijnen doodvijand medina sidonia - pleegt hij raad, sluipt door de bergpassen, en verwint Alhama met dezelfde snelheid en hetzelfde beleid, als de Moor Zahara gedaan had.
Niet minder, misschien nog dieper was de smart, die de bezetting door den vijand van zulk een belangrijk en naburig punt door Spanjes Ridders te Granada veroorzaakte Maar het denkbeeld der herwinning biedt zich dadelijk aan. Een groot leger omsingelt de handvol volks, die hier, in het hart van 's vijands land, heeft post gevat. Deze wakkere strijders zenden van alle kanten om spoedige, dringende hulp naar Sevilië, naar Cordova. De Markgravin van Cadix, rodrigo's echtgenoote, is vooral in den doodelijksten angst. Tot wien zal zij zich wenden? De vrienden van haren echtgenoot verzellen hem reeds in zijn hagchelijk stuk. Zij weet nog éénen dapperen en magtigen Ridder; maar het is de vijand van haar huis. Geen nood! huwelijksliefde laat geene, ook de onwaarschijnlijkste, kansen onbeproefd, waar het zaak is, eenen geliefden gemaal te behouden.
Het antwoord van medina sidonia komt. Hoe klopt het hart der edele vrouwe! Maar, wat zal zij lezen? Immers eene volstrekte, misschien honende, weigering! Zij opent den brief. De Hertog schrijft, ‘dat hij, in gevolge het verzoek van eene zoo eervolle en achtingwaardige vrouwe, en om een' zoo dapperen Ridder als haren echtgenoot uit gevaar te bevrijden, wiens verlies niet alleen voor Spanje, maar voor de geheele Christenheid niet te vergoeden zou zijn, al het voorledene zou vergeten en tot zijne hulp snellen.’ Tevens schreef de Hertog aan alle de bevelheb-
{==689==} {>>pagina-aanduiding<<}
bers zijner steden en vestingen, om zich dadelijk met alle magt, waarover zij konden beschikken, te Sevilië bij hem te voegen. Alle de Ridders van Andalusië schaarden zich onder zijne banier, en hij bood zwaar handgeld aan alle vrijwilligers, die met paarden, wapenen en levensmiddelen de onderneming wilden helpen ten uitvoer brengen. In één woord, de sterkste drangredenen voor den mensch, eer, vaderlandsliefde, Godsdienst en zucht tot gewin, vereenigden zich hier, en medina sidonia zag weldra vijftigduizend voetknechten en vijfduizend ruiters om zijnen standaard in slagorde staan.
Ondertusschen had ook de Koning berigt ontvangen van het gevaar zijner dappere Ridders, en haastte zich in persoon, om hen bij te staan. Hij gelastte den Hertog van Medina Sidonia, op de grenzen naar hem te wachten; maar deze gaf ten antwoord, dat hier leven of dood op het spel stonden, en dat hij geen tijd had, naar iemand te wachten. Ook moest hij niet vertoefd hebben. Hij kwam juist op het oogenblik, dat de bezetting, door onophoudelijke schermutselingen en aanvallen tot den dood toe afgemat, van honger en dorst uitgeput, en meer naar geraamten dan naar menschen gelijkende, op het punt was, den vijand in handen te vallen. Toen muley de nadering van het ontzet vernam, rukte hij zich wanhopig den baard uit; maar tegen zulk eene menigte was hij niet bestand, en trok af met kwalijk verbetene woede.
Naauwelijks was zijn leger uit het gezigt verdwenen, of men zag van de tegenovergestelde zijde den standaard van medina sidonia wapperen. Daar vielen de twee oude erfvijanden in elkanders armen, en smolten in tranen; al de oude wrok was vergeten, en van dien tijd af waren zij boezemvrienden.

Waar zijt gij, schoone Eeuwen der Ridderschap, der trouw aan God en aan pligt? Wie brengt uwe gevoelens terug in onze schandeeuw, de eeuw van verraad, van logenachtige vrijheid, van verzaking aller pligten, en van de zegèpraal der monsters, die zich liberaal noemen?.....


{==690==} {>>pagina-aanduiding<<}

De wervelwind.

(Fragment van een Onderhoud tusschen den Heer herbert en een Doopsgezind Prediker, op eene Reize in Noord-Amerika, in het gedeelte lands bezijden de Alleganies.)

- Uwe vrienden wonen waarschijnlijk in dit gedeelte van het land? zeide ik; nemende dezelfde vrijheid van vragen, waarvan hij mij het voorbeeld gegeven had.
Vrienden, zoo gij wilt, antwoordde hij, mag ik daar hebben; maar nabestaanden geene. Er leeft geen menschelijk wezen in de Vereenigde Staten, ofschoon mijn geboorteland, waarmede ik vermaagschapt ben. God heeft, door eene verschrikkelijke, schoon ik gaarne geloove genadige beschikking, alle banden ontbonden, die mij aan dit aardsche leven hechtten. De leden van christus gemeente, en zij alleen, zijn nu mijne vaders, moeders, broeders en zusters.
Gij doelt, begrijp ik, op zekere gewigtige gebeurtenis in uw leven. Mag ik de vrijheid nemen om te vragen, welke?
Eertijds, antwoordde hij, viel het mij smartelijk, daarover te spreken; maar ik heb het dikwijls verhaald, en het doet zulks niet meer; te minder, omdat ik overtuigd ben, dat het zondig zou wezen van mijn' kant, om de bedeelingen van Gods voorzienigheid omtrent mij te willen verzwijgen voor die genen, die zich geneigd betoonen om te hooren, welke dezelve waren.
Weet dan, dat mijn vader geboortig was van het eiland Nantucket, en de eenige zoon van een paar uitgewekenen van St. Johns, aan de kust van Newfoundland. Mijne moeder was geboortig van Wales. Zij was nog een kind, toen haar vader zich inscheepte naar dit land, met haar en twee broeders, ouder dan zij. Het vaartuig, op 't welk zij zich bevonden, leed schipbreuk aan Kaap Cod, en allen aan boord vergingen, behalve mijne moeder en vier van het scheepsvolk, die gered werden door visschers van Hyannis. Zij werd opgenomen door een der rijkste huisgezinnen aan de Kaap, en door die goede menschen opgevoed als een hunner eigene kinderen.
Mijn vader was in vroegeren leeftijd een zeevarend man geweest, en opgeklommen tot Kapitein van een koopvaardij-
{==691==} {>>pagina-aanduiding<<}
schip. Op den leestijd van 35 jaren was hij in kennis geraakt met mijne moeder, die ongeveer 15 jaren jonger was, en bood haar zijne hand aan, welke zij aannam, op voorwaarde, dat hij de zee, als zijnde het graf van hare naastbestaanden, zoude verlaten. Hij gaf haar de verlangde belofte; zij werden een paar, en begaven zich naar het binnenland, alwaar mijn vader eene landhoeve kocht, en zich nederzette als landbouwer.
Ons verblijf was gelegen op de Hooglanden, ten westen van de Connecticut-rivier. Er stond een oud, vervallen hutje op de hoeve, toen mijn vader zich daar nederzette; hij sloopte hetzelve, en bouwde een net, wit huis in deszelfs plaats; daar werd ik geboren; daar sleet ik mijne eerste levensjaren, ten opzigte van aardsche genietingen en genoegens de gelukkigsten. Het was eene bekoorlijke plek, - bekoorlijk toen, maar nu niet meer, - zij is verwoest en verlaten, - de adem der verdelging vernielde haar, - de winden, Gods dienaars, vergruisden de muren, ontwortelden het geboomte, en versloegen de bewoners!
Ik heb wel eens gedacht, of niet de klaarheid en levendigheid, met welke dat verblijf mijner jeugd en deszelfs dierbare bewoners zich steeds aan mijne verbeelding vertoonen, een ontwerp is van den Booze, om mij te beproeven, en mijne onderwerping aan de raadsbesluiten des Almagtigen te doen wankelen. Een jeugdige boomgaard beschaduwde het huis aan het noordwesten, en achter dien boomgaard verhief zich een boschrijke heuvel. Aan de zuidzijde van ons huis was de tuin, welke grensde aan een helder, murmelend beekje. Aan den oostkant waren rijke beemden, koornvelden en weiden, waar ik aardbeziën plukte en vogelnestjes zocht, zich uitstrekkende tot op een' verren afstand, wanneer de gezigteinder zich verloor in de diepe bedding eener rivier, welker zacht geruisch wij dikwijls hoorden, als wij onder de wilde kersenboomen voor onze deur zaten. Naar de oostzijde der rivier was eene groote uitgestrektheid open land, waarop wij het uitzigt hadden, - boerderijen, rood en wit geverwd, met hare tuinen, akkers en bosschen, en torens van afgelegene kerken; een blaauwe horizon van wouden sloot het tooneel.
De tijd ging genoegelijk voorbij tot aan mijn tiende jaar. Kindschheid is de eenige tijd van het leven, in welken gelukkige jaren niet voorbijsnellen; zij glijden zachtelijk voort,

{==692==} {>>pagina-aanduiding<<}
maar vliegen niet, en schijnen lang, omdat ze vol genot zijn. Ik had eene oudere zuster, jansje geheeten, welke toen haar zeventiende jaar had bereikt, een rijzig, bloeijend meisje, de verzorgster van al mijne kinderlijke vermaken en genietingen. Zij onderrigtte mij, waar de vroegste bloemen, de zoetste beziën te vinden waren; wees mij, waar de beukenboom zijne meeste noten liet vallen, wanneer hij de Octobervorst gevoelde; leidde mij, langs woeste stroomen, in de wouden; las stichtelijke boeken met mij; leerde mij op zondag godsdienstige liederen zingen, onder het lommer van onzen tuin. - Wij hadden nog twee broeders, tweelingen, vijf jaren jonger dan ik, omtrent welke ik, op mijne beurt, dezelfde oplettendheid had; lieve kinderen, ja, als ik mijn geheugen mag vertrouwen, zoo schoon als ergens kunnen gevonden worden; goed van inborst, vol van geestige aardigheden, en in uitzigt, manieren en geaardheid de volmaakte afbeeldsels van elkander. En gelijk ze één waren in geboorte, en inborst, en uitwendige gedaante, zoo werden ze ook in leven en sterven niet gescheiden. Ik was steeds hun medgezel, en somtijds verliet onze zuster, nu tot rijper jaren gekomen, hare zittende bezigheden, om ons op onze wandelingen te verzellen.
Mijne moeder was van eene teedere gesteldheid, stil en eenigzins treurig van aard. De ramp, waarbij hare naastbestaanden het leven verloren, had een' diepen indruk op haar gemaakt, en stemde haren geest steeds tot godsdienstige overdenkingen. Hare oogen vloeiden soms over van tranen, als ze op ons zag, te midden onzer vermaken, en dikwijls temperde zij zachtelijk onze luidruchtige vrolijkheid. Zij was onze geloofsonderwijsster; zij leerde ons den Bijbel lezen, en kleine gebeden en gezangen.
Mijn vader, schoon minder overhellende tot vrome bespiegelingen, was hetgeen de wereld noemt een man van goede zeden, en zeer geacht bij zijne naburen. Hij had eene gelijkmatige, stille geaardheid, en betoonde nooit zich bovenmatig verblijd bij het goede, of zwaar ter neêrgeslagen bij het kwade, dat hem bejegende. Ik kan mij niet herinneren, hem immer meer opgeruimd te hebben gezien, dan als zijne kinderen druk aan 't spelen waren, wanneer hij met welgevallen naar ons zat te kijken, en onze moeder vertelde, hoe zeer hij ons geleek op onze jaren. Hij was wat men noemt een tevreden mensch; hij sprak weinig, maar, toegevend als hij

{==693==} {>>pagina-aanduiding<<}
was, dat weinige was voor ons eene wet. De bureu behandelden hem met groote onderscheiding; zijn gevoelen werd geraadpleegd in alle moeijelijke gevallen; hij werd tot dorpsschrijver aangesteld, vervolgens afgevaardigde bij de Algemeene Staten, en eindelijk Vrederegter.
Mijn vader, zoo als ik reeds gezegd heb, was oorspronkelijk een zeeman, en zijn beroep had hem gemeenzaam gemaakt met alle luchtverschijnsels. Bij deze kennis, verkregen op den oceaan, voegde hij nu zijne verworvene kunde op het land, door dagelijksche waarneming van het uitspansel, tot dat hij eindelijk zekere vermaardheid verwierf wegens zijne bekwaamheid in weêrvoorspellingen. Men zag te dezen aanzien bij hem op, als eene soort van orakel, en zijne voorzeggingen werden zelfs meer gewaardeerd dan die van den Almanak. Niet altijd kon men zijn gevoelen te weten komen; maar, eens verkregen, faalde zijne voorspelling nimmer. Zijn hooi werd nooit nat, terwijl het groen op het veld lag; en ik geloof niet, dat hij ooit door eene bui overvallen werd, in zijne werkzaamheden buitens huis. Hij was soms uren bezig met in de lucht te zien en den gang der wolken waar te nemen. Het weêr gade te slaan, was 's morgens en 's avonds zijne eerste en laatste verrigting; en, werd zijne mannelijke bedaardheid van gemoed ooit verstoord, het was dan alleen, wanneer het weêr meer dan gewoon veranderlijk was; wanneer het weigerde, de gewone regels te volgen, en faalde in het vervullen van hetgeen het scheen te voorspellen. Hierin had hij ongelijk, dunkt mij, als twistende met Gods voorzienigheid in den gang der natuur. Maar, wie is zonder gebreken?
Het land, waar wij woonden, was hoog en heuvelachtig. De wateren, waarmede het was doorsneden, vloeiden in diepe, maar enge beddingen, onaangenaam van wege hare koude dampen en sombere nevels, des morgens en des avonds. De hoeven en woningen bevonden zich op de breede, verhevene oppervlakte te midden van dezelve. Aldus geheel aan de winden blootgesteld, bliezen dezelve over het gansche landschap met even weinig tegenstands als op de toppen der bergen. De sneeuw werd dikwijls in den winter tot aan de daken der huizen opgehoopt; en men zag tuinen, in welke iedere boom naar het zuidwesten helde, in die houding, door de aanhoudende sterke windvlagen, opgroeijende.
In het laatste jaar van mijn verblijf in dat gewest hadden

{==694==} {>>pagina-aanduiding<<}
wij met den aanvang van den zomer verscheidene weken aanhoudende hitte en droogte. God sloot de sluizen des hemels, en maakte het gewelf boven onze hoofden tot koper, en de aarde onder onze voeten tot asch. Wolken dreven door de vurige lucht, maar bragten geen regen; de dampkring was vervuld met een' droogen, dikken mist, alsof het fijne stof van de aarde was opgerezen en zich met denzelven had vermengd. Door dezen mist drong 's morgens de zon, en verdween 's avonds weêr in denzelven, haar aanschijn verbergende lang vóór zij den horizon bereikte. Het gras, dat niet meer groeide, werd schraal en wit en droog, alvorens het rijp werd, en schuifelde treurig, wanneer een windje over het veld blies. De vogels tjilpten flaauw in de boomen. Het vee loeide onmagtig in de weiden, en schoolde op de meest beschutte plaatsen bijeen. Gedurende dien tijd woei het zelden, en dan nog zoo zacht, dat het de gele bladeren, die anders de Septembermaand aanduiden, niet van de kersenboomen voor onze deur kon losmaken; maar zij vielen van zelve, een voor een, ronddwarrelende, eer ze den grond bereikten. - Nimmer had ik mijn' vader zoo treurig en korzelig gezien als toen. Hij stond soms uren achtereen naar den hemel te staren, en zelfs in het donker tuurde hij op dat mistige verhemelte, door hetwelk de starren dof en duister trilden. Mijne moeder riep intusschen hare kinderen tot zich, en leerde ons een gebed om regen.
Eindelijk kwam er een dag van zwoele stilte, zoo als wij nog niet ondervonden hadden. De bladeren der boomen waren zoo bewegingloos, alsof dezelve van metaal waren, en den groei der schepping bespotteden. Ik herinner mij een onaangenaam gevoel wegens de aanhoudende diepe stilte, alleenlijk afgebroken door het murmelen van de beek aan het einde van onzen tuin, waar eene smalle strook van heet water nog langzaam voortkroop, welks geluid mij pijnlijk in de ooren klonk. Geene wolk, geen vlekje; niets dan die dikke, witachtige mist was er zigtbaar aan de lucht. Mijn vader was schier den ganschen dag buiten, met angst het luchtgewest aanschouwende, terwijl ik en mijne twee broertjes hem stilletjes volgden en bijbleven. Er was iets in zijne houding, dat ons vrees aanjoeg; ofschoon wij niet wisten, waarvoor. Ook mijne moeder was meer dan gewoon treurig. Eens, toen mijn vader weêr in huis kwam, verhaalde hij haar, dat het juist zulk weêr was, als de wa-
{==695==} {>>pagina-aanduiding<<}
terhoos voorafging, waardoor de visschersboot, nu dertig jaren geleden, overstelpt werd, aan de kust van Kaap Cod, waardoor allen, die aan boord waren, verdronken.
‘Ik ben zeer bezorgd,’ zeide hij, ‘dat eene of andere ramp ons of onze buren boven het hoofd hangt; maar ik hoop nog, dat het ten minste ons huis niet zal treffen.’
Eindelijk kwam de nacht, en geen kwaad was nog over ons of ons huis gekomen. Mijne moeder zag ons allen te bed, liet ons onze gebeden opzeggen, en wenschte ons een' goeden nacht, met die zachte, liefelijke stem, welke ik nimmer zal vergeten.
De zon verrees als naar gewoonte, en dezelfde kalmte en stilte bleef aanhouden. Mijne eigene vrees was met den nacht verdwenen, schoon ik mijn' vader met gelijken angst in de lucht zag staren. Omstreeks twaalf ure was ik in den tuin achter ons huis, mij vermakende met de grootste onrijpe appelen te rapen, welke door de droogte in groote menigte van de boomen gevallen waren, met oogmerk om die aan mijne tweelingbroeders te brengen, om er meê te spelen. Mijn vader had, om de groote hitte, zijne werkzaamheden op het veld gestaakt, en was nu in huis. Eensklaps hoorde ik een krakend geluid in het zuidwesten, alsof er eene hevige vlam vloog door brandhout, waarin eene blaasbalg speelt. Naar dien kant heenziende, ontwaarde ik eene kleine, donkere wolk, met ieder oogenblik grooter en zwarter wordende en naderbij komende, en beneden dezelve het woud geschokt door eene hevige beweging, de toppen der boomen slingerende en schuddende, de stammen her- en derwaarts zwaaijende, nu zich laag buigende en dan zich schielijk weder oprigtende, als worstelende met een' woedenden luchtstroom. De vogels vlogen in alle rigtingen, om het tooneel der verdelging te ontvlugten, en het vee holde verschrikt uit het bosch, alwaar het beschutting gezocht had tegen de brandende hitte van den dag. Nu zag ik afgerukte takken en bladeren, vermengd met de afgevallene verdroogde, en het stof van de dorre aarde, te zamen als eene groote zuil in de lucht opgenomen, en in snelle dwarling rondgevoerd, en hoorde het kraken van vallende boomen, het afknappen van trillende stammen, het wegvoeren van bij den wortel afgescheurde boomen, met al derzelver takken in de lucht slingerende, tegen elkander slaande, en her- en derwaarts geworpen, tot op de toppen van een verder afgelegen woud; alsof het den

{==696==} {>>pagina-aanduiding<<}
Geest des Kwaads vergund ware geworden, zijnen envelmoed aan het bosch te koelen, door hetzelve te verwoesten. Het was slechts voor een oogenblik, dat ik dit alles met verbaasdheid en schrik aanschouwde. Ik keerde met den meesten spoed huiswaarts, en vernam het geloei van den wervelwind nevens mij, en zag eensklaps eene zwarte schaduw den ganschen hemel bedekken. Toen ik aan het huis kwam en de deur opende, zag ik mijn' vader, die juist bezig was met lezen, haastig opstaan en naar het venster gaan, met het boek in zijne hand, om te vernemen, wat er gaande was. Dat boek was de Bijbel - en de herinnering dezer bijzonderheid verschaft mij eenen grond van vertroosting wegens zijnen spoedigen en onverwachten dood; eene vertroosting, van welke ik om geen wereldschat wilde verstoken zijn.
Een enkele blik slechts, en het boek viel hem uit de hand, en, vóór ik den tijd had om een woord te spreken, riep hij met eene luide stem: ‘Bergt, bergt u - redt uw leven - verlaat het huis oogenblikkelijk - de wervelwind is over ons!’
Terwijl hij nog sprak, vernamen wij het geloei van den storm op onze woning, en de sparren en bindten kraakten en scheurden vaneen. Mijne moeder greep ons, en dreef ons ijlings voor zich uit naar de deur; wanneer eensklaps een geweldige schok boven ons hoofd de muren deed waggelen, de vensters verbrijzelde, en den vloer onder onze voeten als ophief. De zoldering openbarstende, zagen wij het dak door den wind opligten en wegvoeren. De muren en afdeelingen van het huis slingerden heen en weder als eene gordijn. - Mijn vader was een man van groote ligchaamskracht, middelbaar van lengte, maar sterk gespierd. Ik zag hem 't laatst, toen hij met zijne forsche armen den muur tegenhield, die ons dreigde te verpletteren, en zich aan denzelven vastklemde, om ons gelegenheid te geven van te kunnen vlugten. - Naauwelijks was ik buiten de deur, toen een geweldige luchtstroom mij den adem uit de longen scheen te persen, en ik van den grond werd geligt, te midden van eene wolk van stof, gebrokene takken, leijen en bindten van ons huis. Hoe hoog ik werd opgevoerd, weet ik niet; ik zag alleen de verwoesting, die rondom mij heerschte; maar onmiddellijk daarop vond ik mij zachtelijk neêrgevlijd tusschen takken en bladeren.

{==697==} {>>pagina-aanduiding<<}

Ik moet evenwel buiten kennis geraakt zijn na mijnen val; want toen ik weêr bijkwam, kreeg ik langzaam mijne bezinning weder, en vond mijne kleêren nat en zwaar, terwijl de regen op mij kletterde. Ik lag tusschen de takken en bladeren van een' mastboom, die door den wervelwind was weggevoerd. Een man, wiens stem en gebaren mij bekend schenen, en dien ik, weêr bij mijne kennis zijnde, herkende voor een onzer buren, kwam tot mij, beurde mij op, en zette mij naast zich op den grond. Rondom mij was dezelve bezaaid met afgescheurde takken van boomen, scherven en planken, en, westwaarts naar den heuvel ziende, zag ik hekken en schuttingen weggevaagd, en waggelende steenen muren; een breed pad was door het bosch gebaand, waarop zich hoopen van nieuw opgeworpene aarde vertoonden, te midden van opeengestapelde gevelde boomen. Op korten afstand van mij lag een hoop steenen en gruis, en op mijne vraag, wat dit was, kreeg ik tot antwoord, dat het de puinhoop van mijns vaders huis was. Toen stond op eens voor mijnen geest de herinnering van dat oogenblik van verwarring, schrik en vlugt, welke plaats hadden vóór ik het verliet, en in eenen angst, grenzende aan doodsangst, vloog ik naar de plek. Ik vond de buren daar reeds bijeen, en bezig met het puin weg te werken, om zeker te zijn, of er ook iemand van het huisgezin onder bedolven lag. Bitter schreijende, was ik mede behulpzaam, zoo veel mijne kinderlijke krachten toelieten, in weerwil van de pogingen dier goedhartige menschen, om mij hiervan terug te houden. - Laat mij vlugtig heenloopen over hetgeen volgt. Ik zeide in den aanvang, dat ik mijne geschiedenis thans kon verhalen zonder pijnlijke gewaarwordingen; maar ik had mis, want nu ik kom tot dit gedeelte van het verhaal, grijpt het mij in het hart. - Zij werden gevonden, verpletterd door het vallen van den schoorsteen en de balken van het gebouw; mijn brave vader, mijne dierbare moeder, en de lieve tweelingen nog in hare armen!....
Maar, waar was mijne zuster? Was zij zoo gelukkig geweest van te ontkomen?.... Ook deze hoop werd verijdeld. Zij werd weldra gevonden, waar de wervelwind haar gevoerd had, op den rand van de beek, nu gezwollen door den stortregen, het water kabbelende tegen hare wangen, wit als sneeuw, met loshangende haren, vlottende in den stroom.
Geene woorden zijn er te vinden, om de bitterheid van

{==698==} {>>pagina-aanduiding<<}
mijnen rouw uit te drukken. De lijken werden gebragt in een naburig huis. Ik volgde dezelve, en bleef er den ganschen nacht bij. Ik weigerde getroost te worden, dan met de verbijsterde hoop, welke soms mijne ziel doorkruiste, dat de dooden in een' staat van gevoelloosheid waren, waaruit zij nog weêr konden ontwaken. Ik sliep niet, ik at niet, tot dat zij begraven waren. Ik stelde mij dolzinnig te weêr, in wilde vertwijfeling, tegen hen, die kwamen om ze te kisten. Zij werden grafwaarts gebragt, te midden van een' grooten toeloop van volk uit de geheele omstreek, dat deels het huis vervulde, deels in plegtige stilte rondom de deur vergaderde. Het gezang, door den predikant bij die gelegenheid opgegeven, was een van die, welke mijne zuster mij van buiten had doen leeren; en toen men het volgende vers zong, waren aller oogen op mij, uit hoofde van mijn hartstogtelijk snikken, gevestigd:

's Menschen leven is als gras, 
Of de morgenbloem gelijk: 
Een scherpe wind waait over 't veld; 
Zij welken in een ure tijds. 

Het werd mij niet vergund, de lijken met aarde te zien bedekken, uit vrees dat mijne gezondheid te veel door overmatigen rouw zoude lijden; maar toen men mij kwam zeggen, dat ze begraven waren, liet ik mij ontkleeden en te bed brengen, van 't welk ik in verscheidene dagen niet weêr opstond.
De buurman, ten wiens huize de lijken gebragt waren, een opregt en godsdienstig man, der Doopsgezinden gevoelens toegedaan, stond mij toe, onder zijn dak te verblijven, en bejegende mij met groote minzaamheid. Hij werd tot mijn' voogd aangesteld, en betoonde zich een getrouw rentmeester der overblijfselen van mijns vaders bezittingen. De verschrikkelijke ramp, welke mij bezocht had, bragt eene treurigheid voort, die als eene ondoordringbare wolk mij steeds omringde; maar, opgroeijende, opende mijn gemoed zich voor de vertroostingen van het Evangelie. Ik zag in, dat de kastijding, hoe gestreng ook, ten goede gemeend was, en dat God, door van mij weg te nemen alwat ik op aarde lief had, en mij af te scheiden van de menschenkinderen, mij te beter in staat stelde, om mij, in nederige navolging van den Ver-
{==699==} {>>pagina-aanduiding<<}
losser, geheel en al toe te wijden aan het groote werk der verzoening mijner medezondaren zoo wel, als mijzelven, met onzen Vader in christus. Ik kwam daarom in dit gedeelte van het Westland, waar het veld rijp is voor den maaijer, waar de oogst groot is en de arbeiders weinige, en aanvaardde mijne nieuwe roeping, welke niet ongezegend bleef, met een' blijmoedigen en opgewekten geest.




Toevoegsel tot het stukje: Eene door H. van Alphen opgehaalde plaats uit een oud boek. (*)

Mijnheer de Redacteur!

In eenen vriendenkring viel onlangs de aandacht op het stukje, getiteld: Eene door h. van alphen opgehaalde plaats uit een oud boek, voorkomende in uwe Vaderl. Letteroef. No. XIII, 1830, Mengelw. bl. 641, en werd hetzelve wegens deszelfs opmerkelijkheid een onderwerp des gespreks. De ondoelmatigheid nogtans van deze voorspelling, en niet minder de eer van den, bij hen, hooggeachten wijsgeerig-Christelijken Schrijver, deed hen wenschen, dat bij de aangehaalde woorden iets anders gevoegd ware, dan: Zoo schreef de zalige hieronymus van alphen.
Om niet door vooringenomenheid misleid te worden, werd gemelde plaats opgeslagen; en, ziende dat het verband, waarin dezelve voorkwam, volkomen aan aller verwachting beantwoordde, rekende men het den verlichten Schrijver verschuldigd te zijn, uwe lezers uit 's mans eigene woorden te doen zien, wat en hoe weinig hij hechtte aan deze en dergelijke voorspellingen, waarvan hij reeds vele, als onvervuld, had aangehaald. Daarom wordt UEd. verzocht, nevensgaande, insgelijks letterlijk overgenomene, aanhaling, die onmiddellijk op de bedoelde plaats volgt, in uw geacht Tijdschrift een plaatsje toe te staan:

{==700==} {>>pagina-aanduiding<<}

‘Vele andere voorspellingen ga ik voorbij. Ik wilde alleen opmerken, hoe genegen het menschelijk verstand zij, niet alleen om in de toekomst in te dringen, maar zelfs tijd en wijze te bepalen; hoe dikwijls men ook door de uitkomst was beschaamd gemaakt. In eenen gezonden zin, kan men niet zelden, vrij zeker, deze en gene voorspelling doen, uit vergelijking van het voorledene met het toekomende; door het achtgeven op den weg der Voorzienigheid; en uit de analogie, welke in de zedelijke regeringe Gods door alle tijden plaats had; gelijk ook door deze en gene uitspraken, welke ons de Regeerder der wereld bekend heeft gemaakt, en de oude Profeten ons hebben nagelaten: doch het blijft altoos veel gewaagd, tijden en wijzen te bepalen; en, daar de ondervinding zoo menigeen beschaamd gemaakt heeft, past het ons des te meer, omzigtig te zijn, wanneer wij eenen blik in de toekomst willen wagen. Wij traden zeker eene eeuw in, waarin groote gebeurtenissen schijnen te zullen voorvallen; maar zulke tijden waren er voorheen ook. Wij rukken als menschen, voorzeker! al meer en meer onzen eindpaal te gemoet: maar hoe ligt kan men in deze of gene tijdsbepaling geheel den bal misslaan; zelfs door eene kleinigheid voorbij te zien, of zich verkeerd voor te stellen. De tijdrekenkunde heeft zelfs hare grootere en kleinere onzekerheden. Dit zelfs is, als eene bestelling der Voorzienigheid, opmerkelijk. Wil men ons dan vele gebeurtenissen, welke men, in het algemeen, schijnt te mogen verwachten, als zeer nabij op handen zijnde, doen voorkomen, en den tijd op weinige jaren na berekenen; laat ons die voorspellingen, in zoo verre zij ons tot waken en bidden, tot ootmoedig geloof en ware Godzaligheid opwekken, niet kleinachten; maar in dat opzigt tot ons voordeel gebruiken, en liever zien, wat er gebeurt, dan ons het toekomende, even alsof het reeds tegenwoordig was, voorstellen.’
En nu zeggen wij: Zoo sprak de zalige hieronymus van alphen te midden der beroeringen, welker afloop hem onbekend was, voorgelicht door gezond verstand, geleid door echte godsdienstigheid, bestuurd door den geest der gematigdheid. Het ontbreke hem nooit aan vele navolgers!

Uwe bestendige Lezers
P.P.R.B.A.

Meng. No. XIII. bl, 579. reg. 3 v.o. lees: sulph. aur. ant.






{==701==} {>>pagina-aanduiding<<}

Mengelwerk.

Waarom ben ik lid der Maatschappij: tot nut van 't algemeen?

Voorlezing, door S.E. Wieling. (*)

I. Daar is geen waarom, of het heeft zijn daarom, zegt een oud spreekwoord. Eigenliefde zet den mensch gewoonlijk aan, om voor zichzelven te zorgen - om eigen voordeel, vermaak of genoegen te zoeken; goedwilligheid daarentegen wekt op, om ook voor anderen te leven en derzelver welzijn te behartigen. Zoo schijnt dus de vraag spoedig en met weinige woorden beantwoord te kunnen worden: ‘Menschenliefde, door Christelijke beginselen gewijzigd en veredeld, moet ons aansporen, om tot Nut van 't Algemeen te werken.’ En heeft de Maatschappij, die sedert vele jaren onder dezen naam bestaat, wel een ander doel? Gering en eenvoudig was derzelver opkomst. De waardige Stichter had medelijden met menigte van lieden uit geringeren stand, wier verstandelijke en zedelijke ontwikkeling te zeer werd verwaarloosd. Zekerlijk kon nieuwenhuizen toen niet denken, dat zijne pogingen die uitwerkselen zouden hebben, welke wij thans aanschouwen. De verwachting des nederigen mans werd verre overtroffen.
De Maatschappij had van eersten af te worstelen met tegenkanting, ofschoon weldenkenden uit alle Kerkgenootschappen zich vereenigden, om algemeen nut te bevorderen. De eerste prijsvraag, door de Maatschappij uitgeschreven en het bestaan van God ten onderwerp

{==702==} {>>pagina-aanduiding<<}
hebbende, is door een Roomschkatholijk Priester en Pastoor beantwoord geworden. Daarna volgden mannen van andere belijdenissen, die mede door werkjes, in den volkstoon geschreven, het hunne poogden toe te brengen, om kennis en veredeling, onder de geringere standen vooral, te doen toenemen. En wie zal het nut berekenen, dat alzoo met vereenigde krachten reeds bewerkt is geworden? Velen onzer hebben zelve grootelijks verpligting aan eene Maatschappij, welke van eersten af zoo heilzamen invloed had op de invoering van verbeterd schoolonderwijs. Menig nuttig leesboek voor huisgezinnen kwam door hare bemoeijingen in het licht, en dikwerf deed zij de opmerkzaamheid van velen vestigen op algemeene belangen der menschheid. Waar daden spreken, is geen breed betoog van woorden noodig. Wie zoude niet gaarne willen medewerken ter bereiking van zoo heilzaam doeleinde?
Nogtans had onze Maatschappij, van hare oprigting af tot nu toe, hare vijanden. Trouwens, welke goede zaak, die gewigtige veranderingen daarstelde, werd in den beginne niet miskend en gelasterd en tegengewerkt door onkunde of boosheid? Was het bij de invoering des Christendoms wel anders, toen Joodsche trots en Heidensch bijgeloof allerlei gevaar van de nieuwe leer waanden te duchten? Het is opmerkelijk, dat de Maatschappij Tot Nut van 't Algemeen ontstond in eenen tijd van onrust, onder alle woelingen en wisselingen, in dagen van groote verwarring, bij elke verandering van staatsbestuur bleef bestaan, en zelfs door den man des gewelds werd ontzien, in de jaren onzer diepe vernedering. Van zoodanige inrigting moet men wel gunstige gedachten hebben. Vandaar ook, dat het getal harer leden allengs tot vele duizenden is aangegroeid. En wat zal ik van deze onze Afdeeling zeggen? Reeds tellen wij hier ter stede honderd vijfenzeventig leden. Vanwaar deze zoo groote bloei? Men is overtuigd, dat de Maatschappij, overeenkomstig hare schoone zinspreuk, werkt tot Nut van 't Algemeen. Hierom zijn wij leden derzelve geworden. Wij
{==703==} {>>pagina-aanduiding<<}
gelooven, dat door vereenigde pogingen reeds veel goeds is bevorderd, maar dat er ook nog veel te doen overschiet. Hierom blijven wij leden, en laten er van tijd tot tijd zoo vele nieuwen zich onder ons opnemen.
Evenwel is het er verre af, dat iedereen zoo gunstig zoude denken over onze Maatschappij. Vóór eenige jaren voorspelde da costa haren nabij zijnden ondergang. Zij immers is eene dier Maatschappijen, waartegen deze man zoo zeer ijverde, en waarvan hij verzekerde, dat ze, door hare uitgebreidheid zelve, reeds spoedig na hare oprigting aan alle kanten bouwvallig worden; terwijl hij voorts met zoo vele woorden schreef: ‘De tijd is niet ver af, waarop het blijken zal, wat het menschdom gewonnen heeft met al die opgeworpene verbeteraars (die men in vroeger tijd naar een verbeter- of gekkenhuis had verwezen) en ijveraars voor het algemeen, voor algemeen welzijn, voor algemeene weldadigheid, enz. waardoor inderdaad de waarachtige liefde tot den evennaasten in zijn bijzonder verloren wordt.’ (*) Ja, hij heeft niet geschroomd, stellig te verklaren, dat ze, onder den naam van Algemeen Nut, alle standen gelijkelijk rampzalig maken en ontchristenen willen. (†) Trouwens, bij hem en zijnen aanhang is alles, wat Maatschappij heet, veroordeeld. Maar ook anderen, welke het licht vreezen, veroorloofden zich meermalen tegenspraak, die niet altijd binnen de palen der gematigdheid en bescheidenheid bleef. Wij beleven dagen van verwarring en strijd der begrippen. Dat er zijn, die bij monde of geschrifte ten nadeele der Maatschappij Tot Nut van 't Algemeen zich weleens uitlaten, is derhalve geenszins te verwonderen. Met groote bevreemding echter las ik, vóór drie jaren, in een onzer meest geachte Tijdschriften, eene aanmerking, welke ik daar althans niet
verwacht zoude hebben. Namelijk, in No. II. der Vaderlandsche Letteroefeningen, voor 1827, komen, bl. 79 Boekbesch.,

{==704==} {>>pagina-aanduiding<<}
de volgende woorden voor: ‘o Mogt toch zekere Maatschappij in ons Vaderland, welke zich ongetwijfeld groote verdiensten verworven heeft, maar, door overdrijving van een loffelijk beginsel, op den weg is, om het goede, dat zij gesticht heeft, door het kwade, dat zij stichten zal, te overtreffen, de gouden spreuk van den Franschen Wijsgeer trublet in al hare vergaderzalen doen ophangen: Men moet den gemeenen man niet te veel verlichten, omdat men hem niet genoeg verlichten kan.’
Dit lezende, dacht ik terstond aan de Maatschappij Tot Nut van 't Algemeen. Blijkbaar wordt dezelve bedoeld. Van deze Maatschappij nu ben ik lid, en zijn duizenden met mij leden. Is het waar, wat een ongenoemd boekbeoordeelaar ter aangehaalde plaatse zoo stellig verzekert, wij zouden ten eerste ons lidmaatschap moeten opzeggen, dewijl wij waarlijk het algemeene nut bedoelen, en niet willen medewerken, om kwaad te stichten. Bestaat er inderdaad reden, om te vreezen, dat onze Maatschappij door hare bemoeijingen voortaan die nadeelen zal veroorzaken, waartoe dan langer tijd en geld en moeite besteed, om eene inrigting te helpen schragen, van welke men zich verder geen heil mag beloven?
Doch reeds verliepen er drie jaren, sedert in openbaren geschrifte die taal werd gevoerd, - en het aantal der leden van de Maatschappij is niet verminderd. Duizenden, welke onder dezelsde zinspreuk zich vereenigen, leven alzoo in de overtuiging, dat zij iets goeds bedoèlen en werkelijk iets goeds bevorderen. En mag ik uwe tairijke zamenkomst te dezer plaatse niet voor sprekend bewijs houden, dat gij allen bij voortduring belang stelt in de Maatschappij Tot Nut van 't Algemeen, en geen kwaad vreest van hare werkzaamheden? Ook de gedurige aanwinst van nieuwe leden, waardoor de Afdeeling hier ter stede in bloei toeneemt, versterkt mij in het geloof, dat de openbare meening, onder Zaandams ingezetenen althans, meer en meer ten voordeele der Maatschappij zich verklaart. - Doch,

{==705==} {>>pagina-aanduiding<<}
waartoe dan zoo veel omhaal van woorden, om iets te beweren en te betoogen, dat door niemand onzer in twijfel wordt getrokken? - Waartoe? Ik heb hiervoor mijne redenen, en hoop, dat ze gebillijkt zullen worden door mijne goedgunstige Hoorders en Hoorderessen. Ik meen namelijk, dat men ongunstige aanmerkingen, hetzij ze van vijanden of van vrienden komen, niet terstond zoo geheel in den wind moet slaan, maar wel met oplettendheid mag wikken en wegen, ten einde met zekerheid te weten, wat daarvan zij. Het zoude toch kunnen gebeuren, dat er iets plaats had, hetwelk eenigermate berispelijk was, doch waarop wij geen acht hadden gegeven, dewijl wij, op onze goede meening steunende, het min volkomene, het verkeerde, het gevaarlijke niet ligt ontdekken. Zelfs de tegenspraak van vijanden kan weleens nuttiger zijn, dan lofspraak van vrienden, ofschoon deze laatste altijd welgevalliger is aan onze eigenliefde. Moge ook de berisping grootendeels en in het hoofdzakelijke ongegrond zijn, daar bestaan misschien andere, laat het zijn kleinere, gebreken, waarop men langs dezen weg opmerkzaam wordt gemaakt. Alle menschenwerk toch blijst onvolkomen, en dus vatbaar voor verbetering. Ik meen voorts er dit nog te mogen bijvoegen, dat, al bestaat er niets, hetgeen zoodanige aanmerking zoude kunnen regtvaarden, het evenwel niet geheel nutteloos geacht moet worden, de opmerkzaamheid te vestigen op doel en strekking der Maatschappij Tot Nut van 't Algemeen, - dit bij herhaling en met onpartijdige waarheidsliefde te doen. Bevindt men telkens met genoegzame zekerheid, dat het min gunstig oordeel geenen grond heeft, zoo bestaat er te meer reden, om in het loffelijk pogen te volharden en op den regten weg voort te gaan; terwijl de tegenspraak ten zelsden tijde aangemerkt mag worden als eene waarschuwing, om niet af te wijken ter regter of linker zijde, en behoedzaam te zijn, ten einde geene billijke reden tot berisping te geven.
Ik vlei mij derhalve, dat mijne Hoorders en Hoorderessen

{==706==} {>>pagina-aanduiding<<}
ressen nog wel een weinig met mij zullen willen nadenken over zoo belangrijke zaak; en in dit vertrouwen ga ik over ter nadere beantwoording van de vraag: Waarom ben ik lid der Maatschappij Tot Nut van 't Algemeen?
II. Hier, dunkt mij, moeten drie dingen in aanmerking genomen worden; namelijk, wat het doel der Maatschappij is, wat zij ter bereiking van hetzelve heeft gedaan, en wat zij nog doet.
Wat nu het eerste betrest, ik meen niet beter te kunnen doen, dan op de Wetten der Maatschappij zelve te wijzen. In het eerste Hoofdstuk vinden wij deze zeer duidelijke bepaling: ‘Het doeleinde der Maatschappij is: Godsvrucht en goede zeden, overeenkomstig met de grondbeginselen van de Christelijke Godsdienst, te bevorderen; en voorts zoodanige nuttige kundigheden en wetenschappen voort te planten, als voornamelijk voor den mingeoefenden Burgerstand onontbeerlijk zijn; ten einde daardoor deszelfs verstand te beschaven, het hart te vormen, en, zoo veel mogelijk, algemeen geluk te verspreiden.
Zorgvuldig, echter, zal zij acht geven, ten aanzien van het eerste voorwerp, dat zij zich niet menge in eenige godsdienstige of burgerlijke geschillen; en ten aanzien van het tweede, dat de wijze, waarop zij zal werken, onderscheiden zij van die der geleerde Maatschappijen, welke bepaaldelijk voor meergeoefenden zijn ingerigt.’
Wie zoude hierin de menschlievende bedoelingen kunnen miskennen? Men wil godsvrucht en goede zeden, in den geest des Christendoms, aankweeken, en nuttige kennis uitbreiden. Ter bevordering van dit goede ben ook ik dan lid der Maatschappij Tot Nut van 't Algemeen.
Of leert misschien de ondervinding van vele jaren, dat de middelen, ter bereiking van het voorgestelde doel gekozen, niet voldoende waren? Ik sla het oog weder op de Wetten, waarvan het derde Artikel aldus luidt:

{==707==} {>>pagina-aanduiding<<}

‘Dit doel zal zij trachten te bereiken,
A. In de eerste plaats, door zich te beijveren en, zoo veel in haar vermogen is, werkzaam te zijn omtrent al hetgene de Opvoeding en het Onderwijs der Jeugd, ook na het verlaten der scholen, betrest; ten einde de heilzame bedoelingen van het Gouvernement, in dit opzigt, te helpen bevorderen.
B. In de tweede plaats, door het uitgeven van zoodanige werken voor bejaarden, als tot het bovengemelde einde geschikt geoordeeld worden.
C. In de derde plaats, door het, zoo veel mogelijk, openlijk erkennen van zulke daden van Edelmoedigheid, Menschlievendheid en andere uitstekende deugden, als welke op de algemeene achting en dankbaarheid aanspraak kunnen maken.’
Ware welligt in plaats van aanspraak maken eene andere uitdrukking meer gepast geweest, wij zullen echter den geest, welke in deze bepalingen heerscht, niet miskennen. De vraag is derhalve, of de Maatschappij datgene heest gedaan, wat zij zelve als doel harer werkzaamheden zich voorstelde. De lijst der werkjes, door haar in het licht gegeven, moge dit uitwijzen. Worden er misschien onder dezelve gevonden, wier nuttigheid voor het algemeen niet terstond zoo duidelijk blijkt; men bedenke, dat er, van de oprigting af tot nu toe, reeds vele jaren verliepen, - dat tijden en omstandigheden veranderden, - dat men telkens bij meerderheid van stemmen zoodanige prijsstoffen uitschreef, als gerekend werden, aan de meest dringende behoefte te kunnen voldoen. Hoe menig goed en nuttig boek wij reeds aan de Maatschappij te danken hebben, behoef ik hier niet op te tellen; hare voortbrengselen zijn bekend, - voor de school en voor huisgezinnen was zij werkzaam.
Ook de wijze, waarop edelmoedige daden erkend worden, verdient immers geene berisping. Meermalen hoorde ik te dier gelegenheid eene gepaste aanspraak, welke niet kon nalaten, op veler harten een' goeden indruk

{==708==} {>>pagina-aanduiding<<}
te maken. En eene Algemeene Vergadering van zoo vele Afgevaardigden, uit verschillende oorden en standen zamengekomen en broederlijk tot één doel vereenigd, beschouwde ik steeds als eene zeer belangrijke zaak. Moge ook aldaar voor den stillen waarnemer somwijlen wel iets menschelijks zijn op te merken, dat men liever niet zoude zien plaats hebben, zoodanige zamenkomst is toch in menigerlei opzigt nuttig; terwijl het goede, door vereenigde krachten bewerkt, van uit dit middelpunt, in veelvuldige rigtingen zich verspreidt tot op verren afstand.
Of begint thans misschien de Maatschappij af te wijken van het oorspronkelijk doel harer instelling? Dit zoude het geval kunnen zijn. Menige goede inrigting ontaardde allengs, en werd, wat dezelve niet moest wezen. Daarvan zijn echter hier geene blijken. Onze Maatschappij werkt nog in denzelfden geest, volgens dezelfde wetten. Godsvrucht en goede zeden, overeenkomstig de grondbeginselen van de Christelijke Godsdienst, te bevorderen, is en blijft haar loffelijk doel, ter bereiking van hetwelk zij dezelfde middelen bezigt, als voordezen. Hoe kan de Maatschappij Tot Nut van 't Algemeen dan op den weg zijn, om, door overdrijving van een loffelijk beginsel, het goede, dat zij gesticht heeft, te overtreffen door het kwade, dat zij stichten zal? Ik zie dit gevaar nog niet.
Een weinig boven de aangehaalde plaats wordt gesproken van de verkeerde rigting, welke de, op zichzelve lofwaardige, zucht tot beschaving der geringere standen genomen heeft, - van de waanwijsheid en ontevredenheid, welke daarvan de natuurlijke gevolgen zijn. Ik wil geenszins twijfelen aan de mogelijkheid, dat hier of daar een enkel voorbeeld gevonden zou kunnen worden, waarop dat zeggen misschien toepasselijk is. Doch bestaat er in het algemeen wel reden, om te klagen, dat de zucht tot beschaving der geringere standen thans eene verkeerde rigting heeft genomen? En zoude dit, zoo het plaats had, dan geheel of ten deele

{==709==} {>>pagina-aanduiding<<}
schuld der Maatschappij Tot Nut van 't Algemeen zijn?
Het schijnt weleens, dat de woorden beschaving en verlichting eene zeer onbepaalde beteekenis hebben. Bij eene andere gelegenheid heb ik te dezer plaatse daarover eenige aanmerkingen voorgedragen (*). Welligt zouden de begrippen over de zaak zelve minder verschillen, zoo ieder duidelijk te kennen gaf, wat hij eigenlijk bedoelde. Wanneer verlicht men den gemeenen man te veel, en wanneer genoeg? De Franschman trublet behoeft, geloof ik, niet te vreezen, dat vooreerst (†) in zijn land te veel licht onder de geringere standen zal komen. Het ontbreekt daar immers niet aan lieden, welke de verspreiding van kennis tegenwerken. Zoo lang Frankrijk dan eene menigte plaatsen telt, waar geene scholen bestaan, of waar zeer gebrekkig onderwijs wordt gegeven, zal er wel de onwetendheid voortduren, welke aan sommigen zoo welbehagelijk schijnt te zijn. Op het oordeel van dien Franschman meen ik derhalve in dezen niet veel te moeten vertrouwen; en ik zoude er mij zeker tegen verklaren, zoo iemand mijner geachte medeleden het voorstel mogt doen, om in onze vergaderzaal de woorden van trublet op te hangen: Men moet den gemeenen man niet te veel verlichten, omdat men hem niet genoeg verlichten kan. Liever zoude ik hier in gouden letteren lezen, wat twee andere Franschen, geleerde mannen en bevoegde beoordeelaren, in 1811 herwaarts gezonden door den Keizer, om het schoolwezen
hier te lande te onderzoeken, in hun verslag deswege zeiden: ‘Wij zouden moeite hebben, om te beschrijven de uitwerking, welke de eerste dezer scholen in Holland, waarin wij ons begaven, bij ons verwekte: het

{==710==} {>>pagina-aanduiding<<}
was juist eene van die, welke de openbare weldadigheid heeft gesticht en onderhouden voor kinderen van de behoeftigste volksklasse; voor de zoodanigen, die, in zoo vele andere landen, genoodzaakt zijn, hunne ellende langs de straten te slepen, om zoo lang het beroep van bedelaar te oefenen, tot dat zij genoegzame krachten verkregen hebben, om hetzelve met dat van struikroover te verwisselen.’ (*) Men zal toch in 1827 wel niet behoeven te veroordeelen, wat de Heeren noël en cuvier in 1811 niet alleen goedkeurden, maar ook hoogelijk prezen en bewonderden?
Die lof strekte allezins tot eere van onze Maatschappij, welke van eersten af gunstigen invloed op het lagere schoolwezen had, en steeds werkte tot beschaving der geringere standen. Was men toen misschien juist tot de smalle scheidlijn genaderd, welke er tusschen het genoeg en te veel getrokken moet worden, en heeft men sedert die lijn overschreden? Begint de gemeene man in ons land werkelijk al te verlicht te worden? Zoo ver mijne ondervinding reikt, heb ik geene reden, om daarover te klagen; maar wel, dat de onwetendheid bij sommigen nog zoo groot is. Ik meen, dat er onder mijne ambtgenooten in de heilige bediening zijn, welke niet schromen, dezelfde getuigenis af te leggen. Of zijn wij Leeraars misschien minbevoegde regters? en oordeelen zij beter, welke dagelijks die lieden uit geringeren stand in hunne dienst hebben? Moest men de menschen enkel als werktuigen gebruiken, en leerde dan de algemeene ondervinding, dat het domste en ruwste gemeen de meest geschikte voorwerpen oplevert, zoo zoude er waarlijk reden zijn, om het volk niet veel, of liever geheel niet, te willen verlichten; want het te veel is nooit goed te keuren. Maar, wanneer wordt de gemeene man te veel verlicht? Ik zoude meenen, dat ieder mensch eenige kennis van God en Godsdienst,

{==711==} {>>pagina-aanduiding<<}
van pligt en bestemming moet hebben; dat verlichting des verstands middel tot veredeling des harten moet zijn, en dat men wèl doet, ontwikkeling te bevorderen, waar de wijze Schepper aanleg daartoe heeft geschonken. Kunnen wij van iemand, wien heldere begrippen van regt en onregt ontbreken, wel verwachten, dat hij in alle omstandigheden des levens zich betamelijk zal gedragen? Een duidelijk en levendig besef van pligt is er noodig, om steeds naar den eisch der zedelijkheid te handelen. Daar kan alzoo niet te veel licht over der menschen onderlinge betrekking tot elkander en wederkeerige verpligting verspreid worden. Het is wel waar, dat het weten niet altijd het doen ten gevolge heeft; doch onkunde zal de menschen in het algemeen geenszins zedelijk beter maken. Of wordt gij, Heeren en Vrouwen! het best gediend door de domste knechten en onbeschaafdste dienstmeisjes? Sluit dan vrij uwe scholen, emous, bronsdijk, japikse! (*) Gij onderwijst enkel kinderen uit geringere standen; gij vooral bevordert verlichting en beschaving onder dat gedeelte des volks, hetwelk, wil men sommigen gelooven, niet zoo veel verlicht en beschaafd moet worden. Maar neen,
achtingwaardige mannen! gij weet, dat ik uwe pogingen goedkeure en uwe aanhoudende vlijt van ganscher harte toejuiche. Het licht, dat gij, onder den Goddelijken zegen, helpt verspreiden, is niet te veel. Gij on-
{==712==} {>>pagina-aanduiding<<}
derwijst die knapen en meisjes, wat zij voor hunnen stand noodig hebben te weten, om brave en in hunnen kring nuttig werkzame leden der burgerlijke maatschappij te worden. Gij werkt in den geest der Maatschappij Tot Nut van 't Algemeen.
Men vreeze toch niet voor te veel licht, maar drage slechts zorg, om niet voor licht te houden, wat geen licht is. Aan de vruchten kent men den boom. Ware het een natuurlijk en onvermijdelijk gevolg, dat die verlichting, die beschaving, welke men onder de geringere standen bevordert, de menschen waanwijs en ontevreden maakt, gaarne zou ik mede helpen waarschuwen en waken; doch het tegendeel schijnt mij toe, waar te zijn. Onkunde wordt ligt oorzaak van waanwijsheid en ontevredenheid. De Maatschappij Tot Nut van 't Algemeen werkt dit kwaad tegen, en bevordert het in geenen deele. Haar doel is steeds, bij jeugd en ouderdom braafheid, vlijt, oppassendheid, huiselijkheid en vergenoegdheid aan te kweeken. Ontkennen wil ik geenszins, dat er, met name ook bij geringere standen, te veel waanwijsheid, te veel ontevredenheid heerscht; maar de oorzaken liggen dieper. Er zijn geene blijken, die gerekend mogen worden te bewijzen, dat lieden, op welker vorming en ontwikkeling de Maatschappij invloed had, te dien opzigte zich eenigermate ongunstig onderscheiden. Het tegendeel heeft, meen ik, wel plaats. Wie en waar toch zijn de meeste misnoegden in ons land? (*) Gij vindt die bij de diepste onkunde en treurigste verlaging der menschelijke natuur.
III. De Maatschappij Tot Nut van 't Algemeen beantwoordt aan hare schoone zinspreuk. Ik heb dus reden, om lid derzelve te zijn en te blijven. Het doel is edel; veel goeds werd reeds bevorderd, en zal verder bevorderd worden, indien men in denzelfden geest voortwerkt. Er bestaat geene reden, om te vreezen, dat het

{==713==} {>>pagina-aanduiding<<}
verspreide licht zal verblinden, of dat die beschaving, welke een gevolg is der bemoeijingen van deze Maatschappij, de lieden van geringeren stand waanwijs en ontevreden zal maken. Daar zijn nog voorwerpen genoeg, welke in treurigen toestand verkeeren, omdat zij voor hunnen kring te weinig kennis en beschaafdheid hebben. Laat dit ons opwekken, om niet te vertragen in het behartigen der goede zaak; terwijl het min gunstig oordeel van sommigen ons tot eene waarschuwing dient, om het eigenlijk doel steeds voor oogen te houden.
Iedere Afdeeling behoort in den algemeenen geest der Maatschappij te werken. Menig Departement heeft veel goeds bevorderd, zoo door het helpen invoeren van verbeterd schoolonderwijs, als door het daarstellen van eene boekerij, ter opwekking van den leeslust. Het is goed, nuttig, ja noodzakelijk, dat ook lieden van geringeren stand lezen. Maar, wat moeten zij lezen? Wanneer ik bestuurder van zulk eene Leesbibliotheek ware, zou ik bij voorkeur werkjes van de Maatschappij in handen geven. Deze zijn immers bestemd voor zoodanige lieden. Vinden de lezers daar geen' smaak in, zoo hebben zij misschien reeds te veel romans in handen gehad, en is de verbeelding ontsteld geworden. Met geschriften van dezen aard zoude ik ten uiterste behoedzaam en spaarzaam zijn. Voortbrengselen van loosjes en salzman hebben eene algemeen nuttige strekking; maar romans van michiel adriaan en dergelijke werken moesten in eene Departementale Leesbibliotheek niet gevonden worden. Menig mensch dwaalt gaarne in het land der verbeelding. De droom is weleens aangenamer, dan de wezenlijkheid. Het verdichte verhaal wekt den leeslust, maar overprikkelt denzelven ook meermalen. Het is niet noodig, dat de gemeene man vele boeken leest; het komt voornamelijk aan op de keuze van goede boeken. Hiervoor zorgt de Maatschappij Tot Nut van 't Algemeen, door het jaarlijksch uitschrijven van prijsvragen. De Leesbibliotheken zijn afzonderlijk het werk der Departementen. Mogt het geval nu plaats hebben,

{==714==} {>>pagina-aanduiding<<}
dat hier of daar boeken aangeboden wierden, welke niet in den geest der Maatschappij zijn, dit zoude echter aan niemand gegronde reden geven tot de beschuldiging, dat zij op den weg is, om, door overdrijving van een loffelijk beginsel, het goede, dat zij gesticht heeft, te overtreffen door het kwade, dat zij stichten zal.
Ook vrees ik geenszins, dat de gemeene man door veel lezen te veel verlicht zal worden. De romans ten minste zullen die uitwerking niet hebben. Dezelve bevatten immers te weinig voor het verstand, en werken gewoonlijk meer op de verbeelding. Schadelijk zou het verdichte verhaal dàn worden, wanneer b.v. eene huismoeder uit geringeren stand daardoor zich liet aftrekken van het verzorgen harer huishouding, man en kinderen verwaarloosde, en haren tijd met lezen doorbragt, in plaatse van de naald te gebruiken, of behoorlijk den pot te koken. Maar de gevallen van dezen aard zullen wel zeldzaam zijn. Meer gevaar is er, dat jongelingen en jongedochters, die in geringheid leven, door het lezen van romans zich laten verbijsteren, en in verzoeking geraken, om, op onbetamelijke wijze, uit hunnen kring zich te rukken. Het zweven in eene denkbeeldige wereld maakt dan het werkelijk leven minder behagelijk. Dit kan ligt aanleiding geven tot verwaandheid en onvergenoegdheid. Overdrevene zucht tot verheffing heeft menigeen tot diepen val gebragt. Maar de Maatschappij Tot Nut van 't Algemeen werkt dit kwaad tegen, en elke harer Afdeelingen, die aan de schoone zinspreuk getrouw blijft, doet hetzelfde. Men poogt kennis, godsvrucht, deugd, werkzaamheid, vergenoegdheid, huiselijk en maatschappelijk geluk te bevorderen.
Wat al goeds door vereenigde krachten van weldenkenden bewerkt is geworden, behoef ik hier niet op te tellen. Ware het noodig, ik zoude van Herhalingsscholen en Spaarbanken kunnen spreken, welker nuttigheid geen verstandige zal ontkennen; maar liever werp ik nog eenen blik op de Departementsvergaderingen, in welke ik groot belang meen te moeten stellen, wanneer ze overeenkomstig het algemeene doel der Maatschappij ingerigt zijn.

{==715==} {>>pagina-aanduiding<<}

Onze schoone zinspreuk luidt: Tot Nut van 't Algemeen. De werkzaamheden strekken dan voornamelijk, om de noodige verlichting, beschaving en zedelijkheid onder verwaarloosde natuurgenooten in geringere standen te bevorderen, maar bepalen zich niet eeniglijk en bij uitsluiting tot dit gedeelte der bevolking. De Departementsvergaderingen kunnen uitgebreider nut stichten, moeten steeds het algemeene nut ten doel hebben. Terwijl wij zamenkomen, om het welzijn van velen onzer medemenschen te bedenken en te behartigen, vinden wij tevens goede gelegenheid, om, op aangename wijze, tot onderling nut en genoegen ons bezig te houden. Hiertoe immers dienen zoo vele redevoeringen, voorlezingen en bijdragen, die over eenig meer- of minder belangrijk onderwerp loopen, maar altijd zaken behelzen, waaruit men iets goeds kan leeren.
Beschouwt men de Departementsvergadering enkel als uitspanning, ook dan nog is er veel ten voordeele derzelve te zeggen. Hier toch hebben vele menschen, die anders weinig of niet met elkander in aanraking zouden komen, een punt van vereeniging, en werken gemeenschappelijk, in den geest des Christendoms, ter bereiking van een algemeen nuttig doel. In de Wetten der Maatschappij is wijselijk bepaald, dat hier geene godsdienstige of staatkundige geschillen behandeld mogen worden. Men loopt dus minder gevaar van nutteloos twisten. Over en weder eerbiedigt men elkanders overtuiging, en houdt zich bezig met algemeen erkende waarheid, met algemeen nuttige zaken. Zoo vinden wij uitspanning en werkzaamheid tevens. Altijd is er gelegenheid, om iets goeds te hooren; nooit behoeft men te vreezen, ongeschikt gezelschap te zullen aantreffen. Voor de aankomende jongelingschap uit den middelbaren en uit aanzienlijker stand kan het bijwonen der Departementsvergaderingen inzonderheid nuttig zijn. Alles toch, wat zij hier hooren, heeft verstandelijke ontwikkeling en zedelijke veredeling ten doel. Belangstelling in het Nut van 't Algemeen is reeds een edele trek in het jeugdige ka-
{==716==} {>>pagina-aanduiding<<}
rakter; maar deze deelneming, deze medewerking ten beste van anderen strekt tevens, om eigen nut te bevorderen. Een avond, in goed gezelschap doorgebragt, heeft voor elken mensch, maar inzonderheid voor den jeugdigen mensch, groote waarde. Het bijwonen van vergaderingen, waarin behoorlijke orde heerscht, geeft aanleiding, om iets nuttigs te leeren, en aan geregelde behandeling van zaken te gewennen. En wat hier van het spreekgestoelte wordt voorgedragen, dat heeft altijd het algemeene nut van ons allen ten doel. Ieder, die optreedt als spreker, poogt, naar de mate zijner gaven, het zijne daaraan toe te brengen.
Wanneer dan de Departementen alzoo in den geest der Maatschappij zelve werken, Tot Nut van 't Algemeen, is er geene reden, om gevaar te vreezen, of te klagen, alsof men thans, door overdrijving, meer kwaad dan goed zoude doen. Ik verheug mij, tot eene Afdeeling te behooren, welke van het oorspronkelijk doel niet afwijkt. Ik hoop, dat onze vergaderingen bij voortduring in denzelfden geest gehouden zullen worden. Nog zijn onze zamenkomsten, wat dezelve zijn moeten. Elders worden voorbeelden gegeven, welke ik hier niet gaarne nagevolgd zoude zien. Enkele Departementen bestaan er, alwaar men, om meer leden te winnen, grooteren luister aan de zaak heeft willen bijzetten. Dien ten gevolge werden dingen ingevoerd, welke geene betrekking op de Maatschappij Tot Nut van 't Algemeen hadden, en misschien wel aanleiding gaven tot de klagte, dat men thans op den weg is, om het vroeger bewerkte goed te overtreffen door het kwaad, dat verder gesticht zal worden. Reeds zijn er plaatsen, waar men spreekt van een Nut en van een Na-Nut. Dat Na-Nut nu, of dat bijwerk, hetwelk op de eigenlijke Departementsvergadering volgt, kennen wij gelukkig hier nog niet; en ik hoop, dat wij het niet bij eigene ondervinding zullen leeren kennen. Het is mijne innige overtuiging, dat wij trachten moeten, het eenvoudige in onze zamenkomsten te bewaren, ten einde zoo veel te beter uit al onze magt de hoofdzaak

{==717==} {>>pagina-aanduiding<<}
te behartigen. Hebben sommigen smaak in concert, bal of tooneelvertooning, ik veroordeel dit geenszins; maar daartoe is andere gelegenheid; hier behoort het niet. Op de Departementsvergadering houde men zich enkel in den geest der Maatschappij bezig, al ware het alleen om des vooroordeels wille, en om aan kwaadsprekendheid geene stof te geven. Alzoo zullen wij in waarheid bij voortduring werken Tot Nut van 't Algemeen.

Beschrijving en proeve eener verklaring van het noorderlicht. Door Dr. Nürnberger.


- Wer kann sie lesen, 
Diese Flammenschrift des Unerschaffnen 
Auf der Stirn der Nacht? 
herder. 

Alwie ooit gelegenheid heeft gehad, zelf het noorderlicht te beschouwen, gelijk dit mij in het laatst van den herfst van 1804 heeft mogen gebeuren, zal mij toestemmen, dat men geen prachtiger luchtverschijnsel zien kan. Dit inderdaad tooverachtig, gemeenlijk tot de poollanden bepaalde, soms echter ook op mindere breedten zigtbaar verschijnsel begint meermalen met eene streek van helder en bewegelijk licht, welker uiteinden op den horizon steunen, terwijl eene verlichte streep tot meerdere of mindere hoogte aan den hemel voortschiet, en in deze gedaante met een' niet gekleurden, slechts met witten glans blinkenden regenboog vergeleken kan worden. Maar plotseling verkrijgt dit licht, hetwelk zich van eersten af in eene steeds onrustige, trillende beweging bevond, een toenemend leven en een' onbeschrijfelijken gloed van kleuren; het vereenigt zich tot zuilen en stralenbundels, die naar het toppunt zamenloopen, en den hemel als in een groot gewelf van zuilen, zamengesteld uit licht van zeer verschillende kleuren, verkeeren, alsof er een vonkelende koepel van robijnen en saffieren over

{==718==} {>>pagina-aanduiding<<}
de hoofden der aanschouwers hing. Dikwerf wordt dit gekleurd lichtgewelf ook enkel uit grootere en kleinere bogen om een zelfde middelpunt gevormd, waarvan het hoogste gedeelte in den meridiaan is, echter somwijlen met eenige, nu eens grootere, dan geringere afwijking; eene omstandigheid, waarop wij nader zullen terugkomen. Soms beginnen de bogen, wier uiteinden eerst naar den horizon toe het verst van elkander stonden, allengs elkander te naderen, en vormen dan ellipsen, waarvan de grootste helft boven den gezigteinder staat. Daarbij duren de slingeringen van dit flikkerlicht steeds voort, en men zoude geen einde vinden, wanneer men alle gedaanten en bewegingen, die gedurig veranderen, beschrijven wilde. Maupertuis, die zich, gelijk bekend is, in 1736 en 1737, om metingen ter bepaling van den vorm des aardbols te doen, in het noordelijkste gedeelte van Zweden bevond, en daar omtrent het noorderlicht vele waarnemingen deed, vergelijkt dit zweven des lichts bij het zwaaijen van groote vanen in de lucht, die men wegens de kleurschakeringen voor onmetelijk groote strepen gevlamd taf zou kunnen houden. ‘Ik zag,’ zegt hij onder anderen in de beschrijving van zijn verblijf in de nabijheid der noordpool, ‘bij Tornea een noorderlicht, hetwelk mij, alhoewel ik dit heerlijke schouwspel reeds zoo dikwijls genoten had, evenwel op nieuw met de diepste bewondering vervulde. Eerst ontwaarde men in het zuiden (*) eene groote streek des hemels geheel als met hoog purperrood geverwd, zoodat het gansche sterrenbeeld van den Orion in deze purperwolk scheen te drijven. Plotseling kwam er beweging, en het verschijnsel nam velerlei schakering van kleuren aan, als
blaauw, violet enz., en vormde een gewelf, waarvan het toppunt boven onze hoofden was. Het sterkste licht der te gelijk schijnende maan benam aan dit schouwspel niets van zijne onbeschrijfelijke pracht.’

{==719==} {>>pagina-aanduiding<<}

Gewoonlijk neemt dit bewonderenswaardig verschijnsel kort na het ondergaan der zon eenen aanvang; gelijk dit ook bij het boven vermelde, door mijzelven waargenomene, noorderlicht het geval was; maar, volgens de nieuwste waarnemingen van richardson en anderen, in het noordelijkste gedeelte van Amerika gedaan, begint het somwijlen reeds bij helder daglicht, en duurt weleens tot laat op den volgenden dag. Wanneer de boven genoemde vertooningen, met velerlei afwisseling, de eene schooner dan de andere, hebben plaats gegrepen, wordt het geheel allengs zwakker en rustiger, ofschoon zekere omstandigheden, als de vereeniging der lichtzuilen tot vlammende kroonen, de afwisseling der kleuren enz., nog telkens, maar steeds flaauwer, wederkeeren; en eindelijk blijft er nog een schemerglans aan den horizon over, die ten laatste ook verdwijnt. Eigenlijk behoort dit verschijnsel tot de poolstreken, zoo wel zuidelijke als noordelijke. Men geeft er gewoonlijk den naam van noorderlicht aan, omdat de zuidpool niet zoo veel door Europeanen bezocht geworden is, alhoewel men ook dikwerf zuiderlichten waargenomen heeft. Doch de noorderlichten, gelijk boven is gezegd, zijn soms ook op mindere breedten zigtbaar; men heest ze in Frankrijk en Italië waargenomen, en het sterke noorderlicht van 19 October 1726 is ook in Portugal gezien geworden. Aan eenig jaargetijde is dit verschijnsel niet bijzonder eigen; men bemerkt het zoo wel in den winter als in den zomer; nogtans schijnt het meest omstreeks de nachtevening in de lente en in den herfst plaats te hebben.
De opmerkzaamheid der natuuronderzoekers moest wel vroeg zich bepalen op dit zoo ongemeen en prachtig luchtverschijnsel, waarmede in schoonheid geen ander te vergelijken is. Wij willen de oude onderstellingen, ter verklaring van hetzelve, daarlaten, en alleen de uitkomsten der nieuwere onderzoekingen omtrent dit onderwerp mededeelen.
Onder die genen, welke in den laatsten tijd zich door

{==720==} {>>pagina-aanduiding<<}
waarnemingen omtrent het noorderlicht verdienstelijk gemaakt hebben, staat de loffelijk bekende Fransche natuurkundige biot bovenaan. In den jare 1817 was deze geleerde, op last van de Akademie der Wetenschappen te Parijs, ter bepaling van de lengte des sekonden-slingers, naar de Schetlandsche eilanden gegaan, en vond daar gelegenheid, op het eiland Unst een noorderlicht in zijne gansche verbazende schoonheid te aanschouwen. ‘Aanvankelijk,’ vermeldt hij in het Journal des Savans, (Julij 1820) ‘vertoonden zich in het noordoosten eenige smalle lichtstrepen, die evenwel niet hoog boven den gezigteinder kwamen en spoedig weder verdwenen. Omtrent anderhalf uur later verschenen deze in dezelfde hemelstreek veel sterker, schitterender en uitgebreider, en begonnen weldra een' regelmatigen boog, den regenboog gelijk, te vormen, wiens bovenste gedeelte bijna het zenith bereikte. Na eenige voorafgaande slingeringen bleef deze boog langer, dan een uur, in zijne gansche regelmatigheid staan, en had slechts eene geringe beweging naar het zuidoosten, alsof de in deze rigting zacht waaijende wind denzelven met zich voerde. Het middelpunt van den prachtig gekleurden boog kwam met den magnetischen meridiaan overeen (*).
Deze omstandigheid schijnt veel opheldering aangaande de natuur van het noorderlicht te geven, en moet met andere daarbij plaats hebbende magnetische verschijnselen in verband gebragt worden. Volgens naauwkeurige waarnemingen van vroegere en latere natuurkundigen, geraken vrijhangende magneetnaalden bij het schijnen des noorderlichts in onregelmatige slingeringen, terwijl niet-magnetische naalden, b.v. koperen, daarbij geheel in rust blijven. Bij vergelijking van zoodanige waarnemingen, die men, volgens afspraak, gelijktijdig op zeer verwijderde plaatsen deed, zoo als te Upsal en te Londen, bevond men, dat dezelfde bewegingen der magneetnaalden

{==721==} {>>pagina-aanduiding<<}
aan beide oorden, en wel des te sterker, naar mate het noorderlicht sterker en meer uitgebreid zich vertoond had, opgemerkt waren. Een Deensch geleerde, christoffel hansteen, die een werk over het magnetismus der aarde heeft geschreven, verzekert, aangaande dit hoogst merkwaardig verband tusschen het noorderlicht en het magnetismus der aarde, dat bij het opkomen van een sterk noorderlicht de magneetnaald dikwijls in weinige minuten drie, vier, ja vijf graden van hare vorige rigting afwijkt en in eene zeer onrustige beweging is, ten bewijze, dat de magnetische krachten der aarde alsdan in eenen staat van onrust zijn. Biot leidt hieruit het besluit af, dat het noorderlicht uit wolken bestaat, welke gewoonlijk uit het noorden komen, onder zekere omstandigheden schitterend en gekleurd worden, en vooral betrekking hebben tot het magnetismus der aarde, waardoor de boven vermelde bewegingen der magneetnaald ontstaan.
Na biot heeft zich een Engelschman, farquharson genoemd, met uitvoeriger nasporingen omtrent het noorderlicht bezig gehouden, welke in het Edinburgsche Philos. Journal (1823) en vervolgens nog breeder in de Philos. Transactions (1829) medegedeeld zijn, waarvan wij hier eene korte opgave laten volgen. Volgens naauwkeurige onderzoekingen en waarnemingen, heeft het noorderlicht onder alle omstandigheden eene bepaalde rigting en gedaante, en behoudt in het geheele beloop der verschijnselen zekere regelmatigheid, welke ook met de boven gegevene beschrijvingen overeenkomt, en, gelijk wij verder zien zullen, eene werking aanduidt, die allengs in sterkte toeneemt en eveneens langzamerhand weder vermindert. De lichtstralen, die van het noorderlicht uitschieten, verschijnen dus eerst in het noorden, en vormen eenen van het oosten naar het westen gespannen boog, waarvan het bovenste gedeelte zich in den magnetischen meridiaan bevindt; eene omstandigheid, die telkens plaats heeft, en gevolgelijk als een vaste grondslag bij de verklaring van het luchtverschijnsel

{==722==} {>>pagina-aanduiding<<}
aangemerkt moet worden. Deze boog heeft, zoo lang zijne hoogte boven den gezigteinder nog onbeduidend is, in de rigting van het noorden naar het zuiden des te meer breedte; de uitschietende stralen snijden denzelven, en loopen naar een ten zuiden van het zenith liggend punt zamen, waardoor vervolgens die vorming van eene kroon schijnt veroorzaakt te worden, welke het heerlijkste gedeelte van dit verheven schouwspel uitmaakt. De boog zelf beweegt zich naar het zuiden, (hetgene echter, volgens boven aangehaalde aanmerking van biot, niet altijd het geval is) en wordt dan, naar mate der nadering tot het zenith, smaller, doch neemt toe in sterkte van licht. De lichtbundels in de nabijheid van den magnetischen meridiaan worden nu korter, en de uitschietende stralen loopen allengs in den boog te zamen, welke zich voorts als een op den magnetischen meridiaan loodregt staande gordel vertoont; wanneer de boven vermelde verschijnselen weder op gelijke wijze afnemen, tot dat eindelijk alles verdwijnt.
Farquharson beschrijft drie ongemeene, door hemzelven waargenomene, noorderlichten.
Het eerste, dat hij als bijzonder merkwaardig opgeeft, had den 22 November 1825 plaats. Toen hij het gewaar werd, hadden reeds twee zeer duidelijke, van elkander gescheidene bogen in het noorden en noordoosten zich gevormd; de eene werd echter afgebroken door enkele tusschenkomende wolken, die met een' digten nevel uit het noorden zich verhieven en door de maan helder verlicht werden De van het bovenste des boogs uitschietende stralen waren kort, digt en weder evenwijdig met den magnetischen meridiaan; voor het overige liepen ze, gelijk boven gezegd is, naar zeker punt zamen. Aanvankelijk bedroeg de breedte van dezen lichtboog ongeveer tien graden; maar bij de langzame beweging naar het zuiden nam dezelve tot op meer dan de helft af, waarbij de boog zich loodregt op den magnetischen meridiaan plaatste, en uit het bovenste gedeelte nog slechts een nevelachtig licht uitschoot. De tweede boog leverde ten

{==723==} {>>pagina-aanduiding<<}
naastenbij dezelfde verschijnselen op. Eene lichte plek scheen het ontstaan van een' derden boog aan te duiden, en begon ook reeds lichtbundels uit te schieten; nogtans kwam de derde boog niet tot stand, alsof het aan stoffe tot deszelfs volkomene vorming had ontbroken.
Een tweede noorderlicht werd den 9 September 1827 tegen middernacht waargenomen. Hetzelve verschafte het prachtig gezigt van eenen aan de kanten getakten lichtboog, waarvan het oostelijk uiteinde in een' roodachtigen glans tot aan den horizon reikte, terwijl het westelijk einde op eene dikke wolk steunde. Maar de schoonheid van dit schouwspel werd weldra nog verhoogd door de verschijning van een' tweeden, omstreeks vijfentwintig graden breeden, boog van louter schitterende stralen, welke zich weder naar een ten zuiden van het zenith liggend punt rigtten. De gansche gezigteinder in den omtrek van den magnetischen meridiaan vertoonde zich daarbij sterk verlicht. Voor het overige kwam het beloop der verschijnselen ook met de bepalingen overeen, die farquharson tot grondslag zijner verklaring legt, gelijk boven is medegedeeld.
Een derde noorderlicht eindelijk, dat den 29 September 1828 scheen, onderscheidde zich geenszins door eenige bijzondere merkwaardigheid van de vorigen; doch het werd aan verscheidene oorden gelijktijdig waargenomen, waaruit men tot deszelfs hoogte kan besluiten, welke farquharson met de gewone hoogte van het wolkengewest gelijk stelt. Hiervan wijken wel de opgaven van den Engelschen natuuronderzoeker dalton (in het Bulletin des Sciences, Aug. 1829) af, alzoo deze geleerde de hoogte van het noorderlicht boven de aarde op honderden van mijlen begroot; doch, daar de waarnemingen van de zeereizigers parry en ross op dit punt met de metingen van farquharson overeenstemmen, schijnt men aan zijne onderstelling de voorkeur te moeten geven.
Dewijl dan, ook volgens deze opmerking, het verband tusschen het noorderlicht en het magnetismus der

{==724==} {>>pagina-aanduiding<<}
aarde als eene blijkbare daadzaak aangenomen moet worden, ontstaat nu verder de vraag: wat is dan eigenlijk het noorderlicht? Wij antwoorden daarop, dat wij het noorderlicht en het zuiderlicht voor de uit de magnetische aardpolen op zekere tijden uitstroomende electriciteit der aarde houden; eene gedachte, welke een ander Duitsch natuurkundige, kästner, ook reeds vóór ons gehad heeft, doch die wij thans uitvoeriger willen ontwikkelen.
Vele verschijnselen, namelijk, duiden aan, dat de aardbol in eene gedurige electriek magnetische levens- en ontwikkelingswerkzaamheid is. Men weet, dat enkel de innige aanraking van ongelijksoortige ligchamen toereikend is, om die electrieke verschijnselen daar te stellen, aan welke men den naam van Galvanismus, of electriciteit door aanraking, gegeven heeft; en het is alzoo ontwijselbaar zeker, dat de zamenhooping der menigte zoo verschillende stoffen, die onzen aardbol en bijzonder deszelfs binnenste deelen uitmaken, eene zoodanige voortdurende galvanische werking veroorzaken moet. Wij kunnen voorts dagelijks andere, duidelijker in het oog vallende, blijken van eene inwendige levenswerkzaamheid des aardbols opmerken: eene menigte volkanen openen zich, en spuwen den overvloed van vuur en hitte uit, welke zich in deszelfs verborgene diepten gevormd hebben; heete bronnen vloeijen op vele plaatsen zonder ophouden, en ontlasten de ingewanden der aarde op eene andere wijze van het overtollige dezer voortbrengende kracht, die nog zoo veel geheimzinnigs heeft. Maar reeds lang heeft het onderzoek der latere natuurkundigen geleerd, dat warmte en licht, magnetische en electrieke stof enkel als wijzigingen van dezelfde hoofdstof, als werkingen van dezelfde grondkracht aangemerkt moeten worden. Electriciteit en magnetismus verschijnen slechts als verwonderlijk fijne uitvloeisels uit dezelfde bron, welke aan licht en warmte den oorsprong geeft.
Gelijk zich dus het binnenste der aarde, bij de uitbarstingen der vuurspuwende bergen, op zekere tijden van

{==725==} {>>pagina-aanduiding<<}
den voortgebragten overvloed van vuur ontlast, welke overvloed bij meerdere toeneming nadeelig zou worden, even zoo moet er een uitweg ter afvoering des overvloeds van electrieke stof zijn, welker ontstaan, op genoemde wijze, een gevolg is van de onafgebrokene galvanische werking, waarin de op elkander werkende hoofdstoffen van het inwendige des aardbols steeds zich bevinden. Een oogenschijnlijk bewijs van deze op zekere tijden wederkeerende uitstorting van eenen overvloed van electrieke, in het binnenste der aarde voortgebragte, stoffen hebben wij in het noorderlicht en zuiderlicht, daar de boven vermelde uitwerkselen op de magneetnaald geenen twijfel aangaande derzelver natuur meer overlaten.
Door de ontdekking van den Deenschen natuurkundige oersted is een hoogst merkwaardig verband tusschen de electriciteit en het magnetismus aangewezen geworden, zoodat er slechts het vloeijen van eenen door galvanische werking veroorzaakten stroom van electrieke stof over eene magneetnaald noodig is, om deze in zoodanige trillende bewegingen te brengen, als die zijn, in welke men dezelve bij het noorderlicht ziet geraken. Neemt men nu aan, dat in de uiterste poolstreken de galvanisch electrieke stof uit de aarde stroomt, zoo zal dezelve die schitterende, uit het noorden komende, wolken vormen, waarvan biot spreekt, met wiens beschouwing van het noorderlicht wij ons in zoo verre kunnen vereenigen. Terwijl nu eene groote hoeveelheid van deze uitvloeijende electrieke stof even als een galvanische stroom op de magneetnaald werkt, moeten noodwendig slingeringen der magneetnaald volgen, gelijk aan die, welke men bij galvanische proeven aan dezelve waarneemt. Tevens wordt nu de prachtige gedaante van het noorderlicht begrijpelijk, hetwelk in alle zijne verschijnselen, in zijne lichtbundels, kroonen enz., steeds meer of min ons de verschijnselen van het electrieke licht herinnert, zoo als de werking der electriseermachine die voortbrengt.
De overeenkomst tusschen gewone electriciteit en het noorderlicht, als een electriek verschijnsel in het groot, blijkt nog meer, als men in aanmerking neemt, dat het knappen, hetwelk men bij het uitschieten van eene electrieke vonk verneemt, ook bij het noorderlicht plaats heeft, en wel in gelijke verhouding, naar mate de eene werking sterker is dan de andere. Gmelin, die in Siberië dikwerf het noorder-
{==726==} {>>pagina-aanduiding<<}
licht waarnam, en hube verhalen, dat hetzelve meermalen met een zoo heftig sissen, knappen en kletteren vergezeld gaat, dat men het geluid van een groot vuurwerk zou meenen te hooren. Om dat verschrikkelijk geraas aan te duiden, bedienen de bewoners dier oorden zich van eene uitdrukking, welke zoo veel beteekent als. De razende Geest gaat voorbij. De jagers, die witte en blaauwe vossen aan de stranden van de IJszee vervolgen, vernemen dikwijls noorderlicht, waarbij dit geluid wordt gehoord; en hunne honden verschrikken dan zoo zeer, dat zij zich plat op den grond nederleggen en zich niet van de plaats durven bewegen. Niet altijd vergezelt dit geraas het noorderlicht, gelijk er ook omstandigheden zijn, waarbij het wegvloeijen der electrieke stof zonder geluid geschiedt; en wij vinden in deze schijnbare onregelmatigheid een bewijs te meer, dat de verschijnselen van electriciteit en noorderlicht dezelfde zijn.
Merkwaardig is verder ook nog, dat het noorderlicht op zekere tijden veel menigvuldiger, en daarna weder zeldzamer voorkomt, even als er jaren zijn, waarin men vele, en ook jaren, waarin men weinige onweders heeft. De Fransche natuurkundige, mairan, van wien wij een werk over het Noorderlicht (*) hebben, geeft zulke langere en kortere tijdperken op, gedurende welke men, althans op onze breedte, weinig of geen noorderlicht gezien heeft. Van 1716 tot omstreeks het begin dezer eeuw was het noorderlicht menigvuldig; daarentegen is het in de laatste jaren alhier zelden waargenomen. Doch in de nabijheid der polen schijnt steeds noorderlicht en zuiderlicht te zijn, ofschoon ook niet altijd in gelijke hoeveelheid en grootte. Arago heeft met veel waarschijnlijkheid beweerd, dat men uit de beweging der magneetnaald tot het gelijktijdig bestaan van noorderlicht in verwijderde oorden kon besluiten. De Hoogleeraar kupfer, te Kasan, heeft dikwerf het noorderlicht waargenomen; en het kwam telkens overeen met de magnetische waarnemingen van arago te Parijs. Welligt zoude men, en hierop maak ik eindelijk nog opmerkzaam, eene wederkeerige betrekking tusschen de poollichten, de uitbarstingen der vuurspuwende bergen en de onweders, als uitwerkselen van verwante oorzaken, kunnen aanwijzen; en dan ware dit bijzonder geschikt, om de hier voorgedragene verklaring van een zoo on-
{==727==} {>>pagina-aanduiding<<}
gemeen en onbeschrijfelijk prachtig natuurverschijnsel boven allen twijfel te verheffen.

Lichtgevende insekten in Zuid-Amerika.

Onderscheidene kleine diertjes geven bij nacht een zoo schitterend licht van zich, dat men, een derzelven op het blad van een boek plaatsende, bijna de kleinste letters kan lezen. Ook in Zuid-Amerika wordt zoodanige nachtlichter (noctilicus) gevonden, die aldaar cocujas heet en er zeer gewoon is. Hij heeft omtrent een en een' halven duim lengte, eene donkere kleur, en aan elke zijde eene kleine, gele, doorschijnende vlek; deze vlekken, even als die aan het onderste gedeelte van den glimworm, zijn lichtgevend en verspreiden een' zeer helderen glans in de duisternis. Wanneer men acht of tien van deze insekten in een fleschje doet, geven ze zoo veel licht als eene gewone kaars. Men verhaalt, dat de bewoners van Hispaniola (St. Domingo), vóór de aankomst der Spanjaarden, geen ander licht gebruikten. Toen Sir thomas cavendish en Sir robert dudley, zoon van den Graaf van leicester, de eerste maal op de Antilles landden, zagen zij eene groote menigte lichten in de bosschen zich bewegen, en meenden, dat de Caraïben zich in grooten getale vereenigd hadden, om hen terug te drijven; weshalve zij spoed maakten, om hunne schepen weder te bereiken.
In dit gedeelte der Nieuwe Wereld vindt men verscheidene andere soorten van lichtgevende insekten; maar de schoonste van allen zijn de lantaarndrager (fulgora lanternaria) en de kaarsdrager (fulgora candelaria). Beide deze diertjes verspreiden een zoo helder licht, dat men, bij nacht reizende, er den weg genoeg mede verlichten kan, als men drie of vier op een' stok hecht, waarvan men zich dan, als van eene toorts, bedient. Zij zijn zeer gewoon op Suriname. Zeker reiziger geeft het volgend berigt van de verbazing, welke hem dat licht veroorzaakte, toen hij het de eerste maal zag: ‘De Indianen bragten mij verscheidene lantaarn dragers, zonder mij iets van derzelver bijzondere eigenschap te zeggen. Ik sloot deze diertjes in eene groote houten doos. In het midden van den nacht maakten zij zoo veel leven, dat ik er van wakker werd, en niet wist, wat de

{==728==} {>>pagina-aanduiding<<}
oorzaak van dit geluid was. Zoodra ik bemerkte, dat het uit de doos kwam, haastte ik mij, om dezelve te openen; maar ik verschrikte, toen ik eene lichtstreep daaruit zag voortkomen. De insekten schitterden met helderen en telkens schooneren glans, terwijl zij al verder en verder kropen. Het licht van één dezer insekten is voldoende, om een nieuwspapier te lezen.’
Dr. darwin onderstelt, dat de lichtgevende eigenschap dezer diertjes moet dienen, om hun in de duisternis hun voedsel te doen vinden. Maar deze Geleerde schijnt niet opgemerkt te hebben, dat, onder de menigvuldige bij nacht werkzame insekten, er zeer weinigen zijn, die dit vermogen hebben, en dat evenwel alle derzelver verrigtingen in de beste orde blijven. Aannemelijker zal misschien de gissing zijn, dat dit licht hun tot een middel strekt, om wederkeerig de verschillende geslachten te onderscheiden, even als de grootere diersoorten elkander aan de stem onderkennen. Maar hoe dit zijn moge, als men het niet gezien heeft, kan men zich geen denkbeeld maken van de tooverachtige uitwerking, welke deze diertjes voortbrengen, wanneer zij in de dikke duisternis, te midden van een groenend woud der Nieuwe Wereld, zoo glansrijk schitteren. ‘Toen ik ze zag,’ zegt de reeds aangehaalde reiziger, ‘geraakte ik in verzoeking, om te gelooven, dat het tooverlichten waren, die moesten dienen, om de nachtelijke verlustigingen van oberon, van titania en van alle deze beminnelijke wezens der nieuwere fabelleer te verlichten.’

Lotgevallen der schoone Juana van Kastilië.

De vereeniging van Spanjes Koningrijken in ééne Monarchij is misschien het gevolg van bedrog. Het land was toen in twee groote Rijken, Arragon en Kastilië, en een veel klei ner, Navarre, verdeeld. Hendrik, Koning van Kastilië, had vijf jaren lang in eenen onvruchtbaren echt geleefd met eene Prinses van Portugal, toen zij van eene Prinses, genaamd juana, beviel. De geboorte van dit kind werd, uit hoofde van verscheidene omstandigheden, voor onecht gehouden. Weldra fluisterde men elkander in, dat het kind de dochter van zekeren Graaf de ledesma was, dien hendrik nogtans tot gedurig hoogere eerambten en eindelijk tot Hertog van Albuquerque verhief. Er ontstonden zware

{==729==} {>>pagina-aanduiding<<}
onlusten. Isabella, de zuster des Konings, werd tot erfopvolgster benoemd, en huwde eerlang met ferdinand, Koning van Arragon, den verachtelijksten en bedriegelijksten man van zijnen tijd. Hendrik werd afgezet, scheidde zich van zijne vrouw, ontkende de echtheid van zijn kind, en beloofde beiden naar Portugal te zenden. Op zijn doodbed echter verklaarde hij juana voor zijn echt en wettig kind; maar ferdinand droeg wel zorg, dat deze erkentenis geene gevolgen had.
Hoezeer de Spaansche Schrijvers algemeen aan de onechte geboorte van juana gelooven, verwerpen de Portugesche die echter als boosaardigen laster, en zelfs de grootste Spaansche Geschiedschrijver twijfelt. Hoe het zij, de verworpene Prinses was zeer schoon, en spoedig trok zij de blikken van haren oom alfonsus tot zich, wegens zijne overwinningen op de Mooren in Afrika el Lidiador, of de Strijder, genoemd. (Dergelijke huwelijken zijn in Portugal, althans in de hoogere kringen, niets zeldzaams. Onlangs immers was er nog een echt van dezen aard tusschen miguel en zijns broeders dochter op het punt van gesloten te worden, en deszelfs grootmoeder was ook met haren oom gehuwd.) Alfonsus verwierf hare hand; maar men moest, wegens den graad der bloedverwantschap, nog dispensatie uit Rome erlangen. Tot zoo lang werd de voltrekking van het huwelijk uitgesteld, en ondertusschen zocht de bruidegom van juana Kastilië voor haar te verwerven. In den beginne voegden zich ook verscheidene steden bij hem; maar, in een' beslissenden slag tusschen Zamora en Toro geslagen, moest hij naar Portugal wijken. Hier verklaarde hij juana tot Koningin. Paus sixtus V zond nu ook de dispensatie, maar in omzigtige en eenigzins onbepaalde bewoordingen, zonder den naam der bruid uit te drukken. Nogtans zou men daarmede hebben kunnen volstaan; maar ongelukkig was alfonsus juist op dat oogenblik naar Frankrijk vertrokken, om bij lodewijk XI (?) hulp te verzoeken.
Middelerwijl hadden de bespieders van ferdinand kennis aan het stuk uit Rome gekregen, en haasten zich, hunnen Heer hiervan te verwittigen. De Katholijke Koning beklaagde zich daarover hoogelijk bij den Heiligen Vader, en deze wilde zich zijnen geliefden zoon, wiens hoofd reeds zwanger ging van de Heilige Inquisitie, niet ten vijand maken. Het onfeilbare Kerkhoofd erkende in eene tweede

{==730==} {>>pagina-aanduiding<<}
Bulle, dat hij zich te veel overhaast had, en herriep de eerste bepaling, als de oorzaak van oorlog en bloedstorting. Het minnende paar (want ook juana beminde haren heldhaftigen beschermer) werd dus onbarmhartig gescheiden. Na lange onderhandelingen, werd de vrede op dien voet gesloten, dat juana te kiezen had tusschen het nemen van den sluijer, of - van Don juan, den zoon en erfgenaam van ferdinand en isabella. Deze voorwaarde schijnt duidelijk haar regt te bewijzen; want zouden de magtige gebieders van Spanje voor hunnen zoon een onecht kind verkiezen?
Alfonsus was woedend; maar juana verkoos het klooster, in weerwil van zijn smeekend aanzoek, om zich boven deze kuiperijen te verheffen. Zij wilde niet meer, dat er bloed voor haar gestort zou worden, zoo als de Paus schijnheilig van zichzelven beweerde. Met haar negentiende jaar ging zij, na vier jaren ondertrouwd te zijn geweest, in het klooster van St. Clara. Haar bruidegom kon dit verlies niet verzetten. Hij plaatste zijn' zoon op den troon, nam in een' brief een hartbrekend afscheid van zijne geliesde, en begaf zich ter bedevaart naar Jeruzalem. Doch zijne hovelingen haalden hem, reeds op weg, in, en bewogen hem door hunne smeekingen, om mede terug te keeren. Doch zijn gemoed had eene geheel droefgeestige plooi aangenomen. Van dit tijdstip af poogde hij zich steeds van een bemind voorwerp, welks bezit hem ontzegd was, te verwijderen. Hij ondernam zelfs eenen kruistogt ter bevrijding van het Heilige Graf; maar de Paus raadde hem die onderneming af, hetzij door woorden of daden. Andermaal teraggekeerd, sloeg hij aan 't kwijnen, en besloot, op het voorbeeld zijner geliefde, het geestelijke kleed aan te nemen. Doch, eer hij dit voornemen kon ten uitvoer brengen, overleed hij te Ciutra, in 1481, in dezelfde kamer, waar hij geboren was.
Juana, een voorbeeld van zedigheid, beminnelijkheid en alle deugden, zoodat zij zelfs den naam van la Excellente bekwam, werd nog door verscheidene Vorsten ten huwelijk gevraagd, die zich sterk maakten, bij den Paus hare geloften te doen ontbinden, onder anderen françois phebus, Koning van Navarre, bijgenaamd de Schoone, en zelfs haar oude vervolger ferdinand van Arragon, na den dood van isabella, en toen hij, uit doodelijken haat tegen zijnen schoonzoon, den Nederlander filips den Schoonen, hare oude eischen weder scheen te willen doen gelden,

{==731==} {>>pagina-aanduiding<<}
en dus dien schoonzoon van den Kastiliaanschen troon te verwijderen. Doch juana was te ver van ijdelheid, of zucht naar de schitterende ellende des troons, vooral aan de zijde van een' ferdinand, verwijderd. Zij bleef in hare stille kloostercel, en overleed in den reuk der heiligheid, als ongerepte Koningin.




Alles is geen rijkdom in Frankrijks hoofdstad.

De hospitalen van Parijs kosten 's jaars 11 millioen franken. De bureaux van liefdadigheid deelen jaarlijks 1,500,000 fr. aan de huizen uit, verdeeld onder 65,000 behoeftigen, die 31,800 huisgezinnen uitmaken. Van de 890,000 bewoners der hoofdstad leven er nagenoeg 120,000 van aalmoezen, en kosten jaarlijks 13,000,000 fr., zonder hierbij te rekenen 200,000 fr., welke, volgens de liefdadige beschikkingen van den Heer de montyon, aan herstelde zieken worden uitgereikt, die, bij het verlaten der gasthuizen, zonder werk en zonder hulpmiddelen zijn.
Nagenoeg een vierde der dooden wordt, uit hoofde van behoeftigheid, kosteloos begraven (6,088 op 25,000); onder 1,300 zelfmoorden, in drie jaren, geschieden er drie- of vierhonderd uit gebrek. Neen, zekerlijk, alles is geen rijkdom in die groote hoofdstad van Frankrijk, even min als alles geluk is voor hare bewoners! In het geheel is er, jaarlijks dooreen gerekend,

1 op 150, die in een gasthuis sterft;

1 op 11, die een' gewelddadigen dood sterft;

1 op 30, die geen ander verblijf dan eene gevangenis heeft;

1 op 30, die van aalmoezen leeft; en

1 op 180, die gek wordt.

Onder dit groot aantal krankzinnigen is er slechts een negende, hetwelk door zedelijke oorzaken van zijn verstand beroosd is; de krankzinnigheid der overigen ontstaat uit ligchamelijke oorzaken. Wanneer dit elders mede het geval is, bewijst deze uitkomst dat de mensch meer kracht van ziel heeft ontvangen, om het ongeluk te dragen, dan hij zelf schijnt te vermoeden.
Het kost eindelijk in Parijs veel meer, om zich gezond en wel in het leven te houden, dan om er in te komen. In de Récherches statistiques over Parijs en het Departement van

{==732==} {>>pagina-aanduiding<<}
de Seine, uitgegeven op last van den Graaf de chabrol, Prefect van dat Departement, schat men door elkander de kosten van eene bevalling op 20 sous, en 11 franken voor geneeskundige hulp. Wil men een zeer eenvoudig vermaak, een onschuldig genoegen smaken, begeert men b.v. een dagblad te lezen of nu en dan een snuifje te nemen, men moet dadelijk 3 en 6 franken per jaar daarvoor betalen. Het is nog erger, zoo men er op gesteld is, om steeds schoon linnen te hebben en eene lamp op zijne tafel; daar komt men met niet minder dan met 36 en 19 franken af. Het is niets, bijkans niets, om geboren te worden; met 20 stuivers slechts is men er af; maar het is schrikkelijk kostbaar, om te leven!

Het leven en de lotgevallen van een' juweelzoeker.

Ik was omtrent veertien jaren oud, toen mijn vader mij medenam naar de groote jaarmarkt van Krakau, werwaarts hij reisde, om gereedschap te koopen voor zijn bedrijf, hetwelk dat van diamantslijper was, en door hem te Michlinitz uitgeoefend werd. De grootte der stad, de pracht der gebouwen, het gewoel van menschen op de straten, de nieuwheid en fraaiheid der koopwaren - alles verbaasde en bekoorde mij.
Als wij wandelden langs de eene zijde van een vierkant plein, zoekende naar den winkel eens koopmans, van wien mijn vader eenige steenen wilde koopen, zagen wij eene menigte menschen verzameld voor eene deur, op een' kleinen afstand van ons. Toen wij naderbij kwamen, bleek, dat het de winkel van den koopman was, welken mijn vader zocht. Het gedrang was zoo groot, dat wij slechts tot op twintig schreden de deur konden naderen. Als nu mijn vader moeite deed, om er door te geraken, ten einde zijne zaken te verrigten, zeide zekere knaap uit den hoop: Zacht wat! Meent gij, dat niemand, behalve gij, den opaal-steen behoeft te zien? - ‘Wat opaal is het, die zoo groote nieuwsgierigheid verwekt?’ vroeg mijn vader eenen man, die nevens hem stond. Hebt gij, sprak deze, niet gehoord van den wonderschoonen opaal, welken schmidt, de juweelzoeker, heeft gevonden in de bergen, en die zoo even hier gebragt is voor den Koning, ter waarde van 100,000 guldens? Mijn vader verlangde nu even zeer, als elk ander mensch, den opaal te zien. Toen het ons eindelijk gelukt was, tot aan den win-
{==733==} {>>pagina-aanduiding<<}
kel door te dringen, geleidde de koopman mijnen vader en mij in eene achterkamer, den opaal met zich nemende, opdat de zaak, waarom wij kwamen, aldaar meer op ons gemak door ons afgedaan mogt worden. Aan de volksmenigte, die het huis als bestormde, gaf hij intusschen te verstaan, dat de opaal dien dag niet meer te zien was.
Mijn vader en de koopman begonnen terstond hunne zaken te verrigten, het bezigtigen van den opaal uitstellende, tot dat de koop gesloten zou zijn. Ik hield al dien tijd den kostbaren steen in mijne hand, beschouwde en bewonderde denzelven, en dacht gedurig aan de ongemeene waarde. Ik kende geen prijs van juweelen, en, ofschoon mijn vader een diamantslijper was, kon ik naauwelijks den eenen steen van den anderen onderscheiden; want mijne moeder had besloten, dat ik studeren zoude. Ik was zeer vroeg ter schole gezonden, en dus meer bedreven in mijne boeken, dan wel kenner van edelgesteenten. Ik wist nu echter, dat de steen, welken ik in mijne hand hield, aan den Koning verkocht was geworden voor f 100,000; en daar één gulden in mijn oog al vrij wat waarde had, moest eene som van f 100,000 mijne verbeelding schier te boven gaan. - Toen mijn vader en de koopman hunne zaken eindelijk afgedaan hadden, hielden zij met den opaal zich bezig, en spraken in de sterkste bewoordingen over deszelfs ongemeene fraaiheid en waarde, en over het wonderbare geluk van den vinder. Dat alles maakte op mij den diepsten indruk. Toen wij van het huis des koopmans over het plein gingen, hield ik bij mijnen vader aan, dat hij mij de vertooningen van een' Armenischen goochelaar, die daar was, zou laten zien; maar hij weigerde het mij, zeggende, dat het een' halven gulden zou kosten. Een halve gulden, dacht ik; maar één halve gulden - en deze juweelzoeker heeft een edelgesteente, dat f 100,000 waard is, gevonden! Den ganschen weg van Krakau tot Michlinitz hield ik mij met deze gedachte bezig, en wendde gedurig mijn hoofd, om naar de bergen te kijken, alsof ik mogt verwachten, dat ik de kleuren van den opaal daar ergens op eene door de
zon beschenen rots zoude zien schitteren.
Weinige dagen na onze terugkomst te huis werd mijn vader ziek. Niettegenstaande zijn goed gestel, de zorgen mijner moeder en de hulpmiddelen van den geneesheer, verergerde zijne kwaal, en hij stierf op den negenden dag, latende zijn huisgezin in geenen zeer gunstigen toestand. Ik, als

{==734==} {>>pagina-aanduiding<<}
eenige zoon, moest nu voor de huiselijke belangen zorgen en in de wereld zien voort te komen. Aan studeren was niet meer te denken. Ik moest nu een handwerk leeren. Daar mijn hoofd nog vol was van den opaal, wenschte ik bij eenen juwelier geplaatst te worden. Mijne moeder gaf hare toestemming, en ik ging gevolgelijk op eene werkplaats, alwaar ik dagelijks mij in het zien van vele edelgesteenten kon verlustigen, en steeds den opaal en de f 100,000 in mijne gedachten hield. Ik verlangde, mijn werk te leeren; en toch deed ik er niet veel aan. Een verwarde droom van koninklijken rijkdom, en eene menigte half ontworpene plannen, om dien te verkrijgen, zweefden mij gedurig voor den geest. Het glasraam van mijne werkplaats had een ruim uitzigt over het landschap, aan welks gezigteinder de keten van het Karpathische gebergte zich vertoonde. In plaats van steenen te slijpen en mijn handwerk te leeren, stond ik om het half uur aan het venster te kijken, en dacht aan schmidt en diens opaal, en aan de f 100,000; en als ik dan weder ging zitten, zeide ik soms tot mijzelven, maar overluid: Ik zie geene reden, waarom ik niet zoo wel, als schmidt, een' opaal zou vinden.
Ik deelde echter deze mijne gedachten niet mede aan mijne moeder. Ik vertelde haar weleens, dat ik den een' of andederen tijd mijne familie zou voorthelpen; maar dan meende zij telkens, dat ik een bekwaam juwelier hoopte te worden, en alzoo door vlijt tot een onafhankelijk bestaan te geraken. - Dus verliepen er omtrent drie jaren: toen verzocht ik van mijnen meester verlof, om eenen oom te bezoeken, die te Dunavitz woonde en een veefokker was. Ik verlangde wel niet zoo zeer, dezen oom te zien, als wel mijne reis derwaarts tot middel te doen strekken, om mijn geluk te beproeven. Te dien einde voorzag ik mij heimelijk van eenen hamer, beitel, en wat ik verder noodig meende te hebben. Mijn oom ontving mij met veel hartelijkheid, zoo ook mijne moei, alsmede mijne nichten. Toen ik hun vertelde, dat ik drie jaren in de leer was geweest bij een' juwelier, dat ik reeds vrij wat kennis van steenen had verkregen, en dat mijn meester mij voor eenige dagen had uitgezonden, om mijne kunde op de bergen zelve in praktijk te brengen (over welke leugen ik mij nog schaam), werd ik rijkelijk verzorgd van alles; men vulde een' zak met eetwaren, en gaf mij tondel, een mes, om takjes voor het vuur

{==735==} {>>pagina-aanduiding<<}
te snijden, en verscheidene andere gerijfelijkheden. Aldus uitgerust, slingerde ik, onder de gulle heilwenschen mijner bloedverwanten, en herhaalde vermaning, om binnen vier dagen terug te keeren, mijnen zak over de schouders, en begaf mij op weg, om mijne loopbaan, als juweelzoeker, te beginnen.
Niemands verwachting kon meer opgewonden zijn, dan de mijne was, toen ik opwaarts begon te gaan langs de rijzende vlakte, die naar den voet der bergen leidt. Ik had een gevoel, alsof alle de rijkdommen, die daarin verborgen lagen, eenmaal mijn eigendom zouden worden. Dit was de bergtop, welken ik zoo dikwerf uit mijn venster gezien had - dit was dezelfde bergketen, alwaar schmidt den opaal had gevonden; en wie wist, of niet, daar hij een juweel van f 100,000 had gevonden, in de bergen nog andere juweelen te vinden waren, die eene tienmaal grootere waarde hadden! - Onder deze behagelijke droomerijen voortgaande, kwam ik eindelijk aan den ingang van een eng dal, dat mij toescheen, de ingang naar de verblijven van plutus (den God des rijkdoms in de fabelleer) te zijn. Ik teeg ten eerste aan het werk, en deed de vallei weêrgalmen van de slagen, terwijl ik met mijn' hamer op de rotsen klopte. Ik hield met zoeken aan, zonder iets te vinden, dat in het minste naar een edelgesteente geleek. Eindelijk moest ik enkel van vermoeidheid ophouden. Dit was zeer ontmoedigend; doch ik troostte mijzelven met de gedachte, dat ik nog niet diep genoeg in het gebergte gedrongen was. Aan de helling eens bergs te slapen, vond ik niet zoo aangenaam, als in mijnen leerwinkel; maar ik wist, dat ik dit zoo voor lief moest nemen, en ik vleide mij, dat mijne moeiten den volgenden dag beter beloond zouden worden.
Ik ontwaakte ten minste twee uren vóór het aanbreken van den dag, en verlangde naar het morgenlicht met een ongeduld, alsof er niets meer noodig ware, om mij het pad naar onmetelijke rijkdommen te doen vinden. Lang vóór dat de hoogste bergtoppen door de zonnestralen beschenen werden, trok ik over rotsen en snelstroomende beken, en spoedde mij naar een afgescheiden gedeelte op grooteren afstand, geenszins afgeschrikt zijnde door den vruchteloozen arbeid van den vorigen dag, maar integendeel vol hoop, dat ik, zoo al niet een' opaal, gelijk aan dien van schmidt, ten minste wel iets zou vinden, dat aan mijn voorgevoel van goed geluk

{==736==} {>>pagina-aanduiding<<}
mogt beantwoorden. Dezen dag nu vulde ik mijnen zak - wel niet met opalen, maar dan toch met steenen en ertsen, die, zoo ik mij vleide, mijne moeite genoeg zouden beloonen. Schmidt, dacht ik, zal dezen opaal ookwel niet de eerste maal gevonden hebben, toen hij op de bergen kwam; ik moet wat geduld hebben. Den volgenden morgen begon ik op mijne schreden terug te keeren; onder het gaan raapte ik nu en dan nog iets op, en zoo kwam ik des avonds op den derden, in plaats van op den vierden dag, weder aan het huis van mijnen oom. Onder vele gelukwenschingen stelde ik mijnen rijkdom ten toon. Dit, zeide ik, is granaat, dat is lazuursteen, dit is gouderts; maar ik heb nog geen' opaal gevonden. ‘Dat is wel,’ sprak mijn oom; ‘en hoe veel is dit alles nu waard?’ - Zeker niet minder dan tweehonderdvijftig gulden, antwoordde ik. Mijn oom zag mij zoo wat ongeloovig aan; mijne moei zeide iets van de geringe voordeelen der veefokkerij, wanneer het geld zoo maar door kinderen opgeraapt kon worden; en mijne nichten, die eenige jaren jonger dan ik waren, staarden op mij, als den meest bewonderenswaardigen jongeling in Gallicië.
Den volgenden dag nam ik afscheid, en ging op weg met mijne schatten. Ik wist wel, dat de helft van mijne verzameling geene waarde had, en dat het geheel te hoog door mij was opgegeven bij mijnen oom. Ik hield stil aan den kant van eene kleine rivier, onderzocht naauwkeurig, wat er in mijn' zak was, en wierp meer dan de helft in het water, mijzelven diets makende, dat hetgene ik overgehouden had ten minste wel f 150 waard zoude zijn. Zoo kwam ik aan het huis van mijnen meester, alvorens naar de woning van mijne moeder te gaan, en vond hem aan het werk. Ik heb iets medegebragt, zeide ik, den zak op den grond ledigende, en een gedeelte op de tafel leggende, aan welke hij werkte. Hij nam het eene na het andere op, zonder iets te zeggen; want hij was een man van weinig woorden. Hij bekeek slechts mijne kostbaarheden, en wierp ze in eenen hoek - de vergaderplaats van gruis en vuiligheid Ik legde nieuwe stukken op tafel, en ook deze gingen denzelfden weg. Het laatste handvol werd voor den dag gehaald, en hieronder was één steen, waarop ik voornamelijk mijne hoop gebouwd, en eenige merkteekenen gezet had, bij de tentoonstelling ten huize van mijnen oom. De meester beschouwde dit voorwerp ook naauwkeuriger dan de anderen, maar ein-
{==737==} {>>pagina-aanduiding<<}
digde met hetzelve op den hoop in den hoek te werpen, zeggende toen: Alles van nul en geener waarde, mijn jongen! Ga nu weder aan uw werk. Zoo was dan mijne hoop verdwenen, en de drie uren, welke er nog vóór den tijd van slapen moesten verloopen, waren de ongelukkigsten van geheel mijn leven.
Toen ik slapeloos te bed lag en peinsde over het verijdelen van mijne schitterende verwachtingen, viel mij eensklaps in, dat mijn meester zich vergist kon hebben, en dat misschien een ander juwelier anders zou oordeelen over den door mij gemerkten steen. Ik stond op, en sloop zachtkens naar de werkplaats van mijnen meester. Ik stak een lampje aan bij de asch van het vuur, dat hij tot zijnen arbeid had gebruikt. Ik begon dus onder het gruis te zoeken naar den gemerkten steen, doch kon dien niet vinden. Ik hield de heengeworpen steenen een voor een bij de lamp, en herhaalde het moeijelijk onderzoek, tot dat ik ten laatste, mijn vruchteloos werk moede, ging zitten op den stoel voor de tafel van mijnen meester, waarop nog het gereedschap lag, dat hij gebruikt had, om een' fraaijen hiacint te slijpen, die met de gepolijste zijde naar mij toe lag. Ik nam dit edelgesteente op - het was dezelfde steen, welken ik zocht! Mijn besluit was spoedig genomen. Ik greep den steen op, sloop terug naar mijne kamer, en kleedde mij haastig. Ofschoon het pas middernacht was, sloeg ik den weg naar Krakau in, latende eenige letteren schrifts achter, om mijnen meester te berigten, dat ik hem op dieverij had betrapt, en daarom zijne dienst verliet, en mijn' eigen' steen medenam; terwijl ik met getuigenis van mijnen oom kon bewijzen, dat dezelve de mijne was, alzoo ik er zeker merk op gezet had.
Ik vond geene moeite, om mijnen steen aan den man te helpen; dezelfde koopman, dien ik met mijnen vader bezocht had, gaf er mij f 100 voor, en wenschte mij geluk, dat ik op zoodanige wijze mijne loopbaan had begonnen. Den volgenden dag keerde ik terug met een geschenk voor ieder lid van ons huisgezin, en met meer dan f 80 in mijn' zak.
Nu was er geene vraag meer, wat ik vervolgens zou aanvangen. Mijne eerste poging had een gevolg gehad, dat eenen ieder - alleen mijzelven niet - verbaasde; en al had ik nog geen' opaal gevonden, ik meende evenwel geene reden te hebben, om ontevreden te zijn, ja ik beschouwde

{==738==} {>>pagina-aanduiding<<}
het verkrijgen van rijkdom als het gemakkelijkste ding ter wereld. Het geld, dat mijn hiacint mij opgebragt had, diende, om mij uit te rusten voor eene tweede onderneming. Ik liet veertig gulden te huis, en vertrok naar Kostalesko, op mijn' negentienden verjaardag, onder de zegenbeden van mijne moeder en heilwenschen van mijne drie zusters, aan welke ik een goed aandeel beloofde, zoodra ik een' opaal gevonden zoude hebben, die slechts f 20,000 waard was. Alle drie beschouwden in verbeelding reeds hare aandeelen als werkelijk bestaande; en, toen ik uit Michlinitz stapte, vergat ik niet, mijne oogen te slaan op de velden aan beide zijden, ten einde naar eene plaats uit te zien, waar ik eenmaal een fraai huis zou kunnen bouwen van de opbrengst mijner werkzaamheden.
Den eersten dag, toen ik aanving en eenen berg beklom, haalde ik twee mannen van gevorderde jaren in, wier havelooze kleeding en morsig gelaat de uiterste armoede en ellende aanduidden. Ik ving een gesprek met hen aan, en vernam, dat zij goudzoekers waren. Waarom, zeide ik, zoekt gij niet liever edelgesteenten? Heimelijk nogtans verheugde ik mij, geene mededingers in mijn vak te hebben. Zij glimlachten en zagen mij zwijgend aan; ik, daarentegen, gevoelde medelijden met de zelfmisleiding, waarin deze arme lieden al hun leven verkeerd hadden, in plaats van een kasteel te bouwen en moedige paarden te koopen, gelijk schmidt gedaan had.

(Het vervolg en slot hierna.)

Vlugtige zeemansblik op het vaderland.

Onder de voorwerpen, die mij uit mijne vroegste jeugd nog immer met zekere helderheid voor den geest staan, is het uithangbord van de herberg van ons dorp. Op hetzelve was, namelijk, een zeilend schip afgebeeld, waaronder stond 's Lands welvaren, de naam der herberg. Niet alleen toch doet ons naam en beeld terstond aan de voorname bron van bestaan en grootheid dezes lands denken, als zijnde uit de taal zelve kennelijk; maar tevens herinneren wij ons het lot van dat land, 't welk niet te vergeefs als op de wateren vlot, en, klein van omvang, schoon groot van bedrijf, te midden van vijandige hoofdstoffen, door allerlei wind en gevaar van

{==739==} {>>pagina-aanduiding<<}
zeldzame lotwisseling geslingerd wordt. Hoe hoog rees die nood, nu in oorlog met Spanje, dan met Frankrijk, dan weder met Engeland, dan eindelijk met twee dezer magtige rijken tevens en nog een aantal van minder belang! Hoe deerlijk geteisterd kwam het arme hulkje menigmaal uit dien storm terug, en bereikte ter naauwernood de veilige haven! Maar, hoe zeer stond de wereld ook niet verbaasd, dat het zich gered had! En schoon wij niet ontkennen willen, dat Hij, die zoo wel de harten der Koningen neigt, werwaarts Hij wil, als Hij de winden en de zeeën gebiedt, ja de kracht van alle kracht is, dikwijls zigtbaar medewerkte; welke vermogens van hart en geest, van ziel en ligchaam zag men niet inzonderheid bij de natie zelve ontwikkelen, wanneer onze Nassaus eensslags het roer van staat aangrepen, onze Trompen en De Ruiters wonderen deden, en de kiel, tusschen branding en klippen door, veilig landde niet alleen, maar ook de oude welvaart spoedig terugkeerde, ja dikwijls nog hooger klom! Jammer slechts, dat er zoo dikwijls oneenigheid onder de manschap heerschte, door jaloerschheid misschien van den een' en overmoed van den ander', door mistrouwen en allerlei dwaasheid, welke inzonderheid de voorspoed dikwijls zoo ruimschoots voortbrengt. Want deze oneenigheid bragt het vaartuig menigmaal in gevaar, en deed het eindelijk metderdaad in handen van den vijand vallen; aan welke het zich echter, bij eene gunstige gelegenheid (gelijk men weet), nogmaals ontrukte, en zich op nieuw, met de schoonste vooruitzigten, op de vrije zee vertoonde. Het is waar, de getijen waren verloopen en de baken verzet; het was het oude doen niet meer; de wateren wemelden van allerlei vreemde zeeluî, en John Bull met zijn' driedekker zat ons overal voor den boeg. Maar, kruimeltjes is ook brood, zeî Janmaat, en verklaarde, onder een' hartigen vaderlandschen vloek, dat wij het evenwel, met Gods zegen, wel klaren
zouden. Doch, kort daarna geraakten wij in een' wonderlijken toestand; wij kregen een nieuw, veel grooter schip, met eene menigte vreemde manschap; maar het schip was een slechte zeiler, en de kerels wisten zoo veel van de zee, als de koksmaat van noorderbreedte. In het kort, ik behoef het niemand te zeggen; zij mestten zich vet, vulden het vaartuig met hunne eigene goederen, sloegen braaf vlaggen en wimpels, maar weinig zeilen aan, en schimpten en raasden bovendien op ons

{==740==} {>>pagina-aanduiding<<}
en op den Kapitein, ja werden eindelijk geheel oproerig en poogden het schip af te loopen. Ziedaar den allermisselijksten toestand, waarin wij bij mogelijkheid konden gerakten. Het best zeker is, dat wij onzen ouden bodem weêr zoeken te bemagtigen; die is nog voorhanden, ongeschonden bewaard, en de Kapitein heeft reeds verklaard, dat hij gezind is, het er mede te doen. Maar de kanaljes, die beginnen in te zien, dat zij het zonder ons niet klaren kunnen, die reeds deerlijk met elkander overhoop liggen, en, buiten eenige verdienste zijnde, spoedig den scheepsvoorraad verteerd zullen hebben, bedreigen thans ook onzen eigen ouden bodem, en zouden eigenlijk liefst willen, dat wij voor hen voeren, wij het werk deden en zij de voordeelen genoten. Wie daar nu zin aan heeft, die wachte de uitkomst maar gerust af; maar wie het niet wil, die stelle zich te weer, en jage het gespuis in zijnen schuilhoek terug.
Ik zie daar, dat ik mij door de vergelijking al te ver heb laten voeren. Zij begint deerlijk mank te gaan. Ons land, hoe zeer dan ook in het water en onder het water, tegen het water en met het water voortworstelende, is toch een land en geen schip. En Holland en het Koningrijk der Nederlanden zijn elk geen afzonderlijk geheel; maar het laatste is, of was althans, een stuk van het eerste. Maar, hoe dit zijn moge, ik blijf, als een echt zeerob, gaarne bij de scheepstaal; en zie ik niet geheel mis, dan is de ankergrond voor ons nog ver te zoeken, en menige klip dreigt ons van nabij en van verre. Zoo wij niet met kracht tegen den stroom opwerken, zoo niet alle man handen aan het werk slaat, zoo wij onszelven aan den maalstroom niet weten te ontscheuren en daarvoor alles over hebben, dan zitten wij, zoo al het vaartuig niet te bersten stoot, althans spoedig op het drooge. Het is trouwens zulk een wonderlijk water, dat wij bevaren, en de lucht staat zoo boos, dat ik schrik voor het malle figuur, dat ik welligt maken zal, wanneer dit geschrijf na verloop van drie, vier weken eens mogt gelezen worden. Wat wind er uit Frankrijk of uit Engeland, uit Duitschland of uit Rusland waaijen zal, en of dit een vasstaande stoker zal zijn, dan of het zuid en west en noord en oost, te gelijk blazende, een' verwoestenden orkaan zullen voortbrengen, wie kan dat bepalen? Maar zoo raar loopt het zeker niet, of het is zaak, op onze ei gene spullen te passen. Als men ons niet redden kan, of

{==741==} {>>pagina-aanduiding<<}
men moet ons op het sleeptouw nemen, dan is er niet alleen vrij wat gevaar, dat men ons zal laten drijven, maar, brengt men ons ook aan wal, zoo worden wij toch ligt onttakeld, en wij zijn goed genoeg tot herstel van eens anders averij. Neen, mannen, dat niet! Handen uit de mouw. Elk op zijn' post. God helpt, die zichzelven helpen; ten minste het eerst en het meest. Niet gevraagd, wie zal het doen? Niet gewacht, of een ander het ook doet. Niet gekibbeld over voorheen en hierna. Hoc age, zeî mijn oude praeceptor, en dan pakte hij mij bij mijn' krullebol, om mij met mijn' neus in het boek te duwen. Daardoor heb ik deze woorden al mijn leven onthouden; en schoon ik ze ook eigenlijk niet versta, zoo begrijp ik ze volkomen. Ware ik Kapitein, ik zou, dunkt mij, niet wachten, of luije Piet en bloô Jan ook eene handspaak of een ding zouden believen op te nemen. Hoc age, zou ik zeggen, en plakken ze vooraan op den boeg, dat hun het water tegen de kaken spatte. Enfin, de brave man heeft graag met willig volk te doen, en daar voert men ook het meest mede uit. Maar, als ik daar evenwel nog zoo'n partij leegloopers zie rondslenteren en in de lucht kijken, zonder een blookje te lappen, zeî mijn grootje, dan word ik vuur in mijn lijf, en ik denk: Kerels, als wij nu evenwel vergaan, of wij worden op de Barbarijsche kust geworpen...... hebt gij het dan gewonnen? Of denkt gij misschien, dat gij het ontzwemmen of ontloopen zult?
o Mogten wij, den gevaarlijken draaikolk ontzeild, nog eens wederom onbelemmerd varen en handelen! Ja, dan vonden wij van achteren ligt stoffe om te danken voor dezen storm. Dan was hij het welligt, die ons ter goeder uur aan eene gewenschte kust deed landen. Maar, dat komt van zelve niet. Dan moeten wij ons als mannen gedragen en ons regt van spreken verwerven. Niemand heeft tot hiertoe eenige aanspraak op onzen bodem. Hij is de onze, en, hoe ook met schuld bezwaard, nog zeer wel in staat, in zijne behoeften te voorzien. Op dan, makkers! op, voor vrouw en kind, voor huis en haard, voor naam en eer, voor leven en bestaan, voor vrijheid en vaderland, voor Godsdienst en verlichting, voor alwat den mensch heilig en dierbaar is! Die niet werkt, zal niet eten; die niet strijdt, niet overwinnen. Op, voor 's Lands welvaren! voor onze eerste en onze laatste gedachte! voor het land, waarop Europa met verbaasdheid heeft gestaard; waarop wij van kind af geleerd hebben, als het eenige land van ware vrijheid en regt geluk, te staren! - Oranje boven!

De Belgen van 1790 en 1830.

In eenen brief van f.h. jacobi (zie zijne Werke, 2r.

{==742==} {>>pagina-aanduiding<<}
Band, 1815, S. 513.) aan j.f. laharpe leest men berigten van de Heeren forster en a. von humboldt, die toen (1790) eene reis door België deden. Er wordt van de Belgen gezegd: Ces Messieurs (forster en humboldt) viennent de parcourir les Pays-bas;....ils vous raconteront, comment ils ont entendu crier à toute force dans les rues et dans les maisons de Bruxelles, de Gand et d Anvers: ‘Non, nous ne voulons pas être libres; c'est notre ancienne Constitution que nous voulons!’....
Thans kan men alleen zich redden, wanneer men door eene wacht wordt aangeroepen, met te zeggen: Vive de Liberdait!

Eene spoedig vervulde voorzegging van den hoogleeraar Krug.

(Encyklop. philosoph. Lexikon, 1829. Supl. S. 177.)

Ministeriomanie, (van ministerium, dienst, hooge staatsdienst, en μανια, woede, zucht) een woord van nieuweren oorsprong, een bastaardwoord (vox hybrida); het beteekent eene oude zedelijke ziekte, de zucht, of woede, om eene Ministersplaats magtig te worden. Zie Minister, Manie, Monomanie. De Ministeriomanie is slechts eene wijziging der Monomanie, maar gevaarlijker dan alle andere Monomaniën. Uit haar komt voort de menigvuldige verandering van Ministers, hetwelk wanorde in het bestuur brengt, en door het pensioneren der Ministers den Staat op kosten jaagt en dikwijls de voorbode van omwentelingen is, zoo als dit onder lodewijk XVI het geval is geweest. In Frankrijk, van waar dit woord afkomstig is, schijnt deze ziekte te huis te behooren. Sedert 1814 (het jaar der zoogenoemde Herstelling) tot 1828 hebben 62 (tweeënzestig) veranderingen van Ministeriéle Portefeuilles plaats gehad. Terwijl ik dit schrijf (Augustus 1829) wordt er weder sterk van een ander Ministerie gesproken. Denkelijk zal er op het tegenwoordig Ministère des concessions een ultraroyalistisch Ministère déplorable volgen, hetwelk bezwaarlijk een jaar stand zal houden. (*)

Aanteekeningen uit de papieren van wijlen dr. Slop.

(Uit het Engelsch.)

Eer. Een woord van zonderlinge beteekenis en voor veelvuldig gebruik vatbaar geworden. Een aardig gebruik maakt men thans van hetzelve in brieven. Begin eenen brief met: Ik heb de eer, en gij kunt hem, aan wien gij schrijft, het

{==743==} {>>pagina-aanduiding<<}
ergste zeggen; gij zoudt zelfs de eer kunnen hebben hem een' schurk te noemen. Kunt gij de eer hebben uit iemands naam te schrijven, of op last, dan hebt gij de eer onverantwoordelijk, om het eigen boos hart lucht te geven; grofheden kunnen ongestraft gezegd worden; men kan buiten verantwoording met den bal kaatsen, en hem nog bovendien met doornen voorzien.
Verraad. Verraden. Over het algemeen wordt het eerste gehaat; niet zelden, echter, stelt men prijs op den laatsten. Inzonderheid doen dit zwakke menschen, welke geene veerkracht bezitten; zij willen het goede, maar bedienen zich van een slecht middel, om tot het doel te geraken. Zwakheid en verraad geven dikwijls aanleiding tot zonderlinge verbroederingen en zelfverloocheningen.
Kabinet. Beteekent altijd iets geheimzinnigs. Eene vrouw zal somwijlen eerder toegang tot haar hart dan tot haar kabinet verleenen. (*) Brieven uit vorstelijke kabinetten zijn veelal als stralen uit de wok der getuigenis; zij wonden of verslaan, zonder dat men ziet, van waar de schok uitgaat.
Opregtheid. Bij vele mannen is zij een dekkleed voor onbeschoftheid. Bij de meeste vrouwen is zij eene deugd, wier bestaan men uit wellevendheid niet wil ontkennen. Bij enkele vrouwen, waar zij wordt gevonden, heeft zij veel van eene fraaije schilderij, welke, na lang bekeken te zijn, nog altijd hier of daar eene kleine fout laat ontdekken. Zie ook Openhartigheid.
Gymnastische Oefeningen. Waren bij de Grieken en Romeinen een middel, om de schoonheid van het ligchaam te ontwikkelen en te bevorderen. Bij ons, voor zoo verre zij niet overdreven worden, kunnen zij een middel worden, om door ligchamelijke oefening aan den eenen kant te verhelpen, wat er aan den anderen door eene geleerde opvoeding bedorven wordt.
Opvoeding. Gelukt doorgaans beter empirisch dan dogmatisch; dat is te zeggen, de uitkomsten zijn gelukkiger, wanneer het gezond verstand de natuurlijke leiding volgt, dan wanneer men naar stelsels en boeken tracht werkzaam te zijn.




Te wapen!


‘Wel hem, die met een vrij ghemoet niet sparen 
Wil 't edel bloed, voor 't vaderlandsch welvaren; 
Wel hem, die onversaecht neemt in de handt 
Het snijdent swaert, tot scherm van 't vaderlant! 
 
Die niet en lijd, dat werden snoot vertreden 
Voorvaders wetten, goet, en vrije zeden; 
Maer in 't ghevaer van duysent laghen boos, 
Hanthaeft het recht van 't vaderlandt altoos.’ 
(g. van hoghendorp. 1617.) 


{==744==} {>>pagina-aanduiding<<}


Te wapen! roept uw Vorst, Bataven! 
Op onweêrstaanbren toon; 
Te wapen! is de kreet der braven, 
Geschaard om Willem's troon: 
Welaan dan, voor oud Hollands grond, 
Te wapen, Nederland! 
 
Op Nassau's stem het staal genomen, 
Om de oude vaan geschaard; 
Wij voelen 't zelfde bloed nog stroomen, 
Dat steeds ons erf bewaart: 
Welaan dan, voor oud Hollands grond, 
Te wapen, Nederland! 
 
Te wapen! roept uw Vorst, Bataven! 
En de Almagt sterkt onz' arm; 
En bij voorouderlijke graven 
Wordt ons het bloed zoo warm: 
Welaan dan, voor oud Hollands grond, 
Te wapen, Nederland! 
 
Snelt aan, snelt aan dan, dappre scharen! 
Op, krijgers! vol van moed; 
Snelt aan! gij moet uw' grond bewaren; 
Stuit hier den schrikbren vloed: 
Snelt aan dan, voor oud Hollands grond! 
Te wapen, Nederland! 
 
Uw Koning roept: het staal gegrepen; 
Het oog op God gerigt; 
Geen Hollandsch hart, door angst benepen, 
Dat voor het oproer zwicht: 
Uw Koning roept: voor Hollands grond 
Te wapen, Nederland! 
 
Te wapen dan, getrouwe krijgers! 
De aloude kleur ten top; 
De Naneef des vereerden Zwijgers 
Roept u ten strijde op; 
Die roepstem klinkt op Hollands grond: 
Te wapen, Nederland! 
 
Verdedig dan uw' grond, Bataven! 
Met nooit bezweken moed; 
Te wapen! zij de kreet der braven; 
Hij klinkt langs veld en vloed; 
Te wapen, voor oud Hollands grond! 
Te wapen, Nederland! 
 
F.W.C. 
October, 1830. 



{==745==} {>>pagina-aanduiding<<}

Mengelwerk.

Over gevoeligheid van hart.

(Voorlezing van R. de Vries, in de Maatschappij Tot Nut van 't Algemeen, Departement Monnikendam.)

Veeltijds spreekt men over gevoeligheid van hart, zonder dat men de ware beteekenis daarvan verstaat. Men noemt dikwijls iemand gevoelig, wien deze lofspraak niet toekomt, van wien men liever het woord aandoenlijk moest bezigen. Gevoeligheid en aandoenlijkheid zijn- geen woorden van dezelfde beteekenis. Aandoenlijk is iemand, wiens gemoed door het zien of hooren van dingen, omstandigheden, gebeurtenissen terstond sterk aangedaan, in beweging gebragt en overmeesterd wordt; wiens gemoed in eene gedurige slingering van aandoeningen kan worden gehouden, zoodat men hem even gemakkelijk als spoedig tot uitgelatene vrolijkheid en tot schreijen, tot eene liefde, die zich aan ons overgeeft, die ons als 't ware aanbidt, en tot eenen afkeer, die ons wel zoude willen vertrappen - met één woord, tot twee uitersten brengen kan. De gewaarwordingen van zulk een mensch hangen af van de eerste, oppervlakkige voorstelling eener zaak, zonder dat de wezenlijke gesteldheid dier zaak in aanmerking komt. Zal zijne aandacht, zijne belangstelling, zijne deelneming worden opgewekt, dan moet dit geschieden door hem te wijzen op het buitengewone, op het treffende; zijne vrolijkheid moet door luidruchtige vermaken, zijn medelijden door verteederende klaagtoonen, door een' vloed van tranen worden gaande gemaakt. - De aandoenlijkheid is dus die edele gesteldheid van hart nog niet, over welke wij voornemens zijn thans te spreken: het is datgene, wat den naam draagt

{==746==} {>>pagina-aanduiding<<}
van gevoeligheid, op welks hooge waarde wij onze aandacht willen vestigen. Gevoelig noemen wij iemand, die zich door de indrukken, welke hij van de uiterlijke dingen ontvangt, op eene bedaarde en standvastige wijze besturen laat; die alleen door het innerlijk en wezenlijk schoone en goede verrukt wordt, en over het onwelvoegelijke en verkeerde smart gevoelt en blijft gevoelen, in welke personen en zaken hij het ook aantreffe. Hij wordt vooral door stille, onopgemerkte deugd, die hij bij zijne medemenschen ontmoet, getroffen en tot warme liefde gestemd. Hij neemt deel in iedere uitdrukking van droefheid en smart; maar vooral wordt zijn hart bewogen, wanneer hij in stilte klagten hoort uiten, zuchten hoort lozen, tranen ziet vloeijen, die voor de wereld worden verborgen gehouden. Zijne gewaarwordingen zijn zacht, gepaard met verstand, en duurzaam. - Gevoeligheid is dus in haren aard en uitwerkselen verheven boven aandoenlijkheid.
Gevoeligheid van hart doet ons menigmaal de oogen verheffen, en de heerlijkheid, die daar aan den hemel zoo luisterrijk schittert, bewonderen. Op andere tijden doet zij ons de schoonheden van hetgeen ons hier op aarde omringt met warmte en blijdschap gadeslaan en beseffen; de grootheid van den Schepper en Vader der Natuur niet alleen in het verbazende, maar ook in hetgeen doorgaans naauwelijks wordt opgemerkt, met diepen eerbied erkennen; niet alleen wanneer de bliksem schittert en de donder door de hemelen rolt, of wanneer eene aardbeving den grond schokt, of wanneer een stormwind verwoesting dreigt, maar ook bij den stillen, bedaarden stand in de natuur; niet alleen in de wenteling der hemelbollen, maar ook in ieder insekt, dat langs den grond kruipt, in elk schepsel, dat zich beweegt, in iedere plant, die groeit. Gevoeligheid van hart doet den mensch onder zijne medemenschen met hartelijke deelneming verkeeren; iedere goede daad, door hen verrigt, met vreugde zien; iedere ondeugd met wezenlijke smart vernemen; doet hem weenen met de

{==747==} {>>pagina-aanduiding<<}
weenenden, en zich verblijden met de blijmoedigen. Ik bedoel hier niet slechts medelijdende woorden, niet slechts hoorbare zuchten. Wij willen immers niet alles voor ware gevoeligheid houden, wat zich onder dien naam tracht aan te prijzen. Met een weinig ondervinding en oplettendheid kunnen wij het schijnbare van het ware wel onderscheiden. Wanneer iemand u wil diets maken, dat hij vol is van gevoel omtrent u, en, zoo dat gevoel dan ongelukkig in zijn hoofd in plaats van in zijn hart zit, zult gij eene zekere gedwongenheid in zijne woorden en houding kunnen opmerken. Hij zal een' vloed van woorden gebruiken, om u van de waarheid zijner verzekeringen te overtuigen; vooral wanneer gij door uwe stilzwijgendheid schijn geeft, dat gij die verzekeringen niet vertrouwt: in dit geval zal hij zich van zekere gebaren en eene ligchaamshouding bedienen, die bij den opmerkzamen man nog meer bijdragen, om die verzekeringen te wantrouwen. Velen spelen deze rol uit eigenbelang; maar velen doen zulks, omdat zij bij deze en gene smartelijke omstandigheden willen ontveinzen, dat hun hart van dat smartelijke weinig gevoelt. Maar, wie vordert van hen een altoos aan de omstandigheden geëvenredigd gevoel? Ik geloof niet, M.H., dat, hoe zeer het der menschelijke nature eigen is, gevoelig van hart te zijn, medelijden te hebben met ongelukkigen, ontroering te gevoelen op het gezigt van smartlijdenden, tranen te storten, wanneer men anderen ziet weenen, en hier juist de menschheid zich in haren hoogen luister vertoont, men ten allen tijde even gevoelig bij hetzelfde smartelijke ongeval zijn kan, en met een ieder in zijn smartelijk gevoel kan deelen. Mij dunkt, het kan niet anders, of iemand, die zich voordoet, als willende alles met anderen medegevoelen, moet menigmaal tegen zijn hart spreken, en eene rol spelen, die men wel ten tooneele zoude kunnen voeren. - De waarlijk gevoelige man spreekt kort, natuurlijk en hartelijk, en laat het, wanneer het in zijn vermogen is,

{==748==} {>>pagina-aanduiding<<}
niet slechts bij gewaarwordingen blijven, maar tracht overeenkomstig dat gevoel te handelen. Het ware gevoel des harten dringt tot daden. Medelijdende woorden, diepe zuchten, weemoedige klagten, warme tranen geven wel balsem aan het hart van onzen vriend ter verzachting, maar niet ter genezing van zijne wond. Ware gevoeligheid is met hulpvaardigheid vereenigd. Ware gevoeligheid ontziet geene moeijelijkheden; zij stelt zich in de bres, waar de nood dit vordert. Van hoeveel belang is dan zulk een edel, werkzaam gevoel! Hoe gelukkig de maatschappij, in welke ieder lid zich door zijn hart gedrongen gevoelt, om zijnen liefdepligt te betrachten! In die maatschappij behoeft geen ellendige, geen verlatene in zijn ongeluk te wanhopen. Het liefderijk gevoel helpt daar, zoo veel het kan; niet alleen uit pligtbesef, maar ook omdat het smartelijk valt, zijnen medebroeder of zuster in ellende te zien. De gevoelige man legt dus gaarne zijn hart door daden aan den dag; en hij verrigt zeer vele weldaden, die voor het oog der wereld verborgen blijven, en van welke hij in stilte bij het herdenken een zoet geniet, zoo zalig, dat het bij hem tegen goud niet kan opwegen; een zoet, waarvan de ongevoelige mensch geen denkbeeld heeft.
Ook de beschouwing van de dingen der natuur vervult den gevoeligen man met gewaarwordingen, voor welke geen woorden zijn om uit te drukken. Wanneer hij des avonds den hemel, bezaaid met flonkerende sieraden, aanschouwt, of bijzonder de stille majesteit der glansrijke maan gadeslaat, of na de duisternis van den nacht de zon in hare heerlijkheid boven de kimmen verrijzen ziet, of, nadat zij het halfrond heeft beschenen, haar in het westen luisterrijk ziet nederzinken; wanneer hij na den norschen winter de lente in hare schoonheid ziet wederkeeren, om aan het schijnbaar gestorvene warmte en leven terug te geven, of in den zomer na eene langdurige droogte het smachtend aardrijk door den regen ziet drenken en verkwikken, of in den herfst de velden en boomen met vruchten beladen, of in den

{==749==} {>>pagina-aanduiding<<}
winter zich in het genot van voedsel, kleeding en woning gelukkig ziet: o wat gevoelt dan een mensch, wiens ziel voor nadenken, wiens hart voor gevoelen vatbaar is, eene zaligheid in zijn binnenste!
Zekerlijk ontvangt een gevoelig hart menigmaal wonden, van welke een ongevoelige bevrijd blijft; wonden, die het hart dikwijls doen bloeden. Maar deze smarten worden dan ook weder verzacht door andere gewaarwordingen, die met dezelve gepaard gaan. Ja, er is iets in dat zelfde smartelijke, dat ons zoo aangenaam, dat ons zoo dierbaar is, dat wij niet zouden willen verruilen voor de ongevoelige eigenliefde. Er is met de tranen, die ons door dit smartelijke worden uit de oogen geperst, iets gemengd, dat uit een hooger gevoel voortvloeit. Zelfs hoe smartelijker de gewaarwordingen zijn, die ons gevoelig hart ons doet ondervinden, hoe aangenamer, hoe zaliger, aan den anderen kant, dat hooger gevoel ons wordt. En in het gewone, doorgaande leven, in den kring van huisgenooten en vrienden, o wat doet de gevoeligheid van hart ons daar niet al genoegens ondervinden, die bij den ongevoeligen onbekend zijn! De genoegens van den gevoeligen mensch zijn van eenen geheel anderen aard, dan die van den hardvochtigen. Het hart van den eersten is zachter, zijne gewaarwordingen meer verfijnd, zijne denkwijze verhevener; en zoo zijn ook zijne genoegens van eene edeler soort, dan die van den laatsten. Ongelukkig dan de mensch, die door gevoelloosheid en wreedheid zich van zijne medemenschen vervreemdt! Ongelukkig, die zijn geluk in de opvolging van baatzuchtige neigingen zoekt, daar hij de zuivere, edele bron van geluk voorbijziet, uit welke hij waar geluk zoude kunnen scheppen!
Maar, M.H., gelijk al het goede (het heilige niet uitgezonderd) somwijlen verkeerdelijk begrepen, toegepast en misbruikt wordt tot schadelijke einden, zoo is het ook met dat eerwaardige, hetwelk thans het voorwerp is van onze hulde. Er bestaat, namelijk, onder de menschen eene zekere dweeperij; of wilt gij dezelve

{==750==} {>>pagina-aanduiding<<}
liever eene ziekte noemen? want zij is van de ware gevoeligheid onderscheiden, gelijk een ziek mensch van een' gezonde. Deze dweeperij, deze ziekte staat bekend bij den naam van sentimenteel. Het woord zelve drukt eene voortreffelijke hoedanigheid uit, en juist hetgeen wij roemen. Maar ongelukkig is het aan dit woord te beurt gevallen, om voor eene onedele zaak te worden gebezigd. Ja, M.H., ik moet, hoe ongaarne ook, uwe aandacht bij deze dweeperij een oogenblik bepalen, opdat niemand dezelve toch verwarre met die verhevene eigenschap, welke wij gevoeligheid van hart noemen, en men zich te beter voor de eerste wachten, en de laatste in zijn binnenste aankweeken kan.
Wat verstaat men door sentimenteel? Eene vraag, moeijelijk om met weinige woorden voldoende te beantwoorden. Wij zullen derhalve elkander den sentimentelen mensch uit eenige eigenschappen leeren kennen. Sentimenteel hebben wij genoemd dweeperij, ook eene ziekte, (het woord krankzinnigheid zullen wij achterwege laten, hoewel ik niet geloof, dat iemand onzer zich door deze uitdrukking zoude beleedigd vinden.) ‘De arme ziel van eene sentimentele,’ deze beschrijving heb ik eens waarergens gelezen, ‘is geduriglijk in beweging. Nu eens wordt zij gespannen, gelijk een laken in de ramen; dan draait zij zich heen en weêr, gelijk een weerhaan op een' toren. Nu eens wordt zij van smarten doorstoken, gelijk een speldenkussen; dan weder smelt zij als boter in warme zemelen. Zelfs piept zij nu en dan, als een kriekje achter een' bakkersoven.’ Kwam deze zielsgesteldheid voort uit medelijden met de lijdende menschheid; had zij ten oogmerke, ongelukkigen te helpen, bedrukten te troosten, neerslagtigen op te beuren, vervolgden te redden, zieken en stervenden lafenis toe te brengen, en in 't algemeen geluk en vreugde te bewerken; zoo zouden wij van haar misschien zeggen kunnen, dat het doel de middelen heiligt. Maar, welke zijn de voorwerpen, die den sentimentele zoo zeer aandoen, wegvoeren en buiten zichzelven brengen?

{==751==} {>>pagina-aanduiding<<}
Ellendige kleinigheden, nietigheden houden zijne ziel bezig. Hij zal, bij voorbeeld, koud en onverschillig zijn onder het lezen of hooren, dat eene stad door vuur of water of aardbeving verwoest geworden is; maar hij zal zuchten, klagen, schreijen onder eene vertelling van een' doorstokenen vlinder, of van een' bij toeval vertredenen worm, of van eene in het kaarslicht gevlogene mug. Hij heeft weinig gevoel voor het prachtige schouwtooneel der natuur, maar schept vermaak in murmelende beekjes, in eenzame velden en dreven. Hij heeft geene begeerte om de zon met pracht uit de kimmen te zien verrijzen, maar wordt bij het flaauwe schijnsel der maan geheel verteederd. Het krassen van een' nachtuil is hem aangenamer dan het gezang van den leeuwrik. Hij zit gaarne bij eene grafplaats, met treurwilgen beplant, en door het bleeke maanlicht beschenen; niet om hier wezenlijk nuttige gedachten te verzamelen, maar alleen om het weemoedig zoet van eene treurige mijmering te genieten. Breng hem in een' bloemtuin, en geef hem de keuze uit hetgeen daar het oog verrukt, zoo zult gij hem niet de heerlijke roos, of de schoone lelie, of den geurigen angelier, maar een maagdeliefje, of een kruidje roer-mij-niet, en vooral een vergeet-mij-nietje zien plukken. En in 't algemeen wordt hij door het kleine aangedaan, terwijl hij bij het groote onbewogen blijft. De waarlijk gevoelige man ziet wel het geringe niet over 't hoofd; hij is gansch niet ongevoelig omtrent redelooze schepselen; hij ziet niet met onverschilligheid eene bloem, in welke des Scheppers almagt en wijsheid ten toon staat: maar hij veronachtzaamt daardoor niet het grootere, het meer verhevene, het belangrijke voor geest en hart. Hij is, naarmate de voorwerpen zijner bespiegeling in waarde klimmen, ook naar die mate gevoelig voor het schoone en heilrijke. Hij draagt wel degelijk een medelijdend hart in zijn binnenste, en zoekt het aangename, het zalige te genieten, dat uit deze bron voortvloeit: maar hij schreit
niet over wormen en muggen; hij ziet liever om naar menschen, die in armoede, in kommer, in verlegenheid, in nood zijn,

{==752==} {>>pagina-aanduiding<<}
en die op zijne teêrgevoeligheid, en vooral op zijne welmeenende hulp en bijstand aanspraak mogen maken. Van helpen weet de sentimentele mensch niet; deze kan alleen zuchten, klagen, schreijen, wegsmelten. Wat wonder, dat hij door zijne overdrevene teederheid zichzelven naar ziel en ligchaam verzwakt! Komt hij in nood, hij is diep verlegen; bevindt hij zich in gevaar, hij staat als radeloos; hangt hem een onweêr boven het hoofd, hij gevoelt zich al verpletterd; moet hij staan als een man, dan kruipt hij als een worm; moet hij zich dapperlijk verdedigen, dan gevoelt hij zich reeds als een weerlooze overwonnen. En allengskens verzwakken de krachten zijns ligchaams, en de gezondheid wordt door bijkomende toevallen ondermijnd. Hij wordt onbekwaam, om de pligten te vervullen, die in het huiselijke en maatschappelijke leven op hem rusten. Hij wordt alzoo ongelukkig voor zichzelven en zijne medemenschen.
De schuld van zulk eene verkeerde gevoeligheid en derzelver heillooze gevolgen is grootendeels toe te schrijven aan het lezen van vele romans, zamengeflanst met het schadelijke doel, om die sentimentele gedachten en aandoeningen op te wekken en te versterken. In zulke romantische boeken worden de dingen der wereld in een geheel ander licht voorgedragen, dan de rede ons leert en de ondervinding bewijst. Door zulk eene voorstelling misleid, verbeelden wij ons, in eene geheel andere wereld, onder geheel andere menschen te leven, dan wij werkelijk doen. Wij beschouwen de menschen als volkomener wezens. Wij verwachten hoedanigheden en gedragingen van hen, die eerder bij engelen, dan bij menschen worden gevonden. En zoo worden wij in onze gedachten en verwachtingen bedrogen. Leeren wij naderhand de wereld kennen, dan ondervinden wij zeer onaangename teleurstellingen; en de gevolgen zijn neerslagtigheid, verdrietelijkheid, eigenzinnigheid, ten laste van onszelven en van de maatschappij: terwijl de voorstelling in de romanwereld van duivelen in menschenvormen even verkeerde indrukken op het jeugdig gemoed achterlaat.
Zulk eene gevoeligheid is dan de ware gevoeligheid

{==753==} {>>pagina-aanduiding<<}
niet, op welke wij zoo veel prijs stellen. Zij worde door ons, als zeer vervalscht, gelaakt en afgewezen; terwijl het echte gevoel des harten ons hoogst dierbaar zij en blijve.
Maar met al het misverstand, dat men ten aanzien van dit kostbaar kleinood heeft aan den dag gelegd, met alle de verkeerde toepassingen, die men hiervan heeft gemaakt, willen wij nog niets toegeven aan de voorstanders van het oude en hedendaagsche Stoïcisme. Mijne toehoorders weten, dat weleer in Griekenland en te Rome mannen leefden, bekend bij den naam van Stoïcijnen, die van gevoelen waren, ‘dat het een wijs man niet betaamt, gehoor te geven aan de indrukken, die de ziel ontvangt van de dingen der wereld; dat hij zich boven de aandoeningen des harten moet verheffen; dat gevoeligheid en daaruit voortspruitend medelijden zwakheden zijn, die de mensch tegengaan, in plaats van voeden moet.’ En deze stelling hooren wij door sommige zoogenaamde wijsgeeren van onzen tijd nog verdedigen.
Herinneren wij ons hetgeen wij straks elkander ter bespiegeling voorstelden; denken wij aan de groote en edele daden, met de verhevene genoegens, aan dezelve verbonden, die uit de ware gevoeligheid des harten, als eene reine en duurzame bron van vreugde, voortvloeijen, zoo zullen wij ons niet laten verblinden door filozofische redeneringen, die voedsel geven aan onzen hoogmoed, die ons ongevoelig maken voor de zuivere genoegens van menschenliefde en teederhartigheid. Laten die wijsgeeren bij aandoenlijke tooneelen de natuurlijke gevoeligheid des harten, die hun karakter in een aangenaam en heerlijk licht zoude plaatsen, onderdrukken of ontveinzen; laten zij zich als onverschilligen voordoen; laten zij met onze teêrgevoeligheid schijnbaar den spot drijven: hun voorkomen, hunne woorden, hunne daden bevallen ons niet, maken ons eerder afkeerig. Menschenliefde en hulpvaardigheid zijn hoedanigheden der menschelijke ziel, bronnen van waar geluk, te verheven, dan dat zij voor ons hart niet allerdierbaarst zouden zijn

{==754==} {>>pagina-aanduiding<<}
en blijven. Hardvochtigheid moge sterkte van geest genoemd worden; gevoeligheid daarentegen eene zwakheid: deze zij en blijve ons dan eene zwakheid, die tot de edelste pligten van menschenliefde dringt; eene zwakheid, in welke de schoonheid onzer menschelijke natuur, en hare gelijkvormigheid met den Vader der liefde gelegen is.
Wij willen dus evenmin Stoïcijnsche wijsgeeren, als sentimentele papieren mannetjes zijn. Beide zijn uitersten. Onze rede en ons hart doen ons beseffen de waarde van die gevoeligheid, die in het midden tusschen deze uitersten ligt, en heden en altoos onze hulde ontvange. O, wij zien zoo gaarne zelfs in het kind, dat het door woorden en daden zijne teêrgevoeligheid aan den dag legt; dat het deel neemt in het ongeluk van anderen; dat het armoede zoekt te spijzen, smarten te verzachten, droefheid op te beuren; dat het zelfs omtrent de dieren gevoelig is, dezelve met zekere zorg behandelt, en van alle mishandeling een' afkeer betoont! En die zelfde gevoeligheid zien wij zoo gaarne het kind behouden, tot dat het een jongeling, tot dat het een man geworden, en in onderscheidene betrekkingen van het maatschappelijke leven gekomen is. Zulk een man is aangenaam bij alle standen en klassen van menschen, bij rijk en arm, bij oud en jong, het zij in voorspoed of tegenspoed, in gezondheid of ziekte, in vreugde of smart. O, het bevalt ons onder het lezen der menschelijke karakters zoo bijzonder, het wordt ons van binnen zoo aangenaam, wanneer wij menschen beschouwen, die een waar gevoelig hart in hun binnenste omdragen, die voor hunne medemenschen leven, en alzoo der menschheid tot een sieraad verstrekken! 't Is ons dan ook zoo zalig in het hart, de teêrgevoeligheid op te merken van Hem, wiens naam door ons met diepen eerbied genoemd wordt. Stond ik thans op den leerstoel des Christendoms, ik zou u zijn teêrgevoelig hart schetsen. Ik zou u doen zien, hoe hartelijk zijne deelneming was in de droefheid van het godvruchtig zusterenpaar

{==755==} {>>pagina-aanduiding<<}
over den dood van haren geliefden broeder; zoo hartelijk, dat Hij tranen stortte. Ik zou u doen zien, hoe zijn hart bloedde over den toestand van zijn volk; hoe Hij weende over het lot van Jeruzalem, toen Hij die hoofdstad naderde, ofschoon Hij wist, dat men aldaar naar zijn leven stond. Ziet, dit is ware gevoeligheid; eene gevoeligheid, die zich door de edelste, verhevenste daden kenbaar maakt, gelijk dan ook Jezus voor het heil van zijn volk het leven heeft opgeofferd. Zulk eene gevoeligheid op te wekken en te onderhouden, beoogt en bevordert het Christendom door leer en voorbeelden, beoogen en bevorderen die maatschappelijke inrigtingen, welke het Christendom ten grondslag hebben; vooral die maatschappij niet te vergeten, welke den naam en de daad voert van te werken Tot Nut van 't Algemeen. Deze maatschappij wil dus geen sentimentele, ook geen Stoïcijnsche gevoelens aankweeken, maar beide tegengaan. Zij wil ons gevoelig maken voor wezenlijke smart en wezenlijke vreugde. Zij wil, dat wij door onze gevoeligheid van hart worden aangespoord tot edele, loffelijke daden. Maken wij ons dan hare bedoelingen ten nutte; volgen wij hare raadgevingen en aansporingen, zoo zullen wij vele reine genoegens genieten, en onze medemenschen doen deelen in dat geluk; zoo zal het maatschappelijke leven datgene voor ons zijn, wat het kan en behoort te wezen; eene bron van vreugde, van zaligheden, die zich als een milde stroom in alle rigtingen uitstorten over ons geheele leven, over alle onze betrekkingen, omstandigheden, verrigtingen; met één woord, die ons een' hemel op aarde doen genieten, en ons opvoeren tot hooger volmaaktheid.

Voorslag ter voorkoming van de watervrees, door het opereren van de naaste zenuw aan het gebeten deel.

Geene voldoende physiologische reden is mij tot dus-
{==756==} {>>pagina-aanduiding<<}
verre geworden, waarom de opslorping van het gif der razernij zoo veel tijds zou noodig hebben tot deszelfs voortgang. Alle andere dierlijke vergiften werken zeer schielijk. Inderdaad, dit kan worden verklaard noch door de opslorping der water-, noch door die der bloedvaten - het laatste geschiedt meestal oogenblikkelijk, het eerste vereischt geen' langen tijd. Ik vermeen daarom, dat hier eene andere opslorping besta, namelijk door middel der zenuwen, en dat zulks bijzonder langzaam toegaat. Niet moeijelijk zou het zijn, bewijzen bij te brengen tot steun dezer onderstelling, naardien b.v. arbeiders in loodwit, door ziekten van erkenden zenuwachtigen aard aangetast, dezelve niet bekomen, dan na zeer geruimen tijd in hun der gezondheid zoo nadeelig beroep te zijn werkzaam geweest. Mij is in mijne praktijk een voorbeeld van watervrees voorgekomen, waarin zich bij den lijder geene verschijnsels derzelve vertoonden, dan na verloop van negen maanden na den beet door een dol dier. In dit geval bleek, dat die beet had plaats gegrepen onmiddellijk op de zenuw, de saphena genoemd. Ik houd het daarvoor, dat het goed gevolg der branding of uitsnijding, na den beet van verdachte beesten, afhangt van de vernieling der naaste zenuw, en zou mitsdien voorstellen, in alle gevallen, die zenuw door te snijden, of ook een deel derzelve weg te nemen boven de gebetene plaats, ten einde de gemeenschap met derzelver oorsprong te onderscheppen. Nog meer, ik zou, uitgaande van mijne onderstelling, dat de opslorping der zenuwen bijzonder traag is, en als 't ware duim voor duim voortsluipt, aanraden, de wegneming der zenuw zelfs weken na den beet te bewerkstelligen, en wel des te nader bij haren oorsprong, naar mate van het langer tijdsverloop na denzelven.





{==757==} {>>pagina-aanduiding<<}

Brief, rakende twee zeer onlangs uitgekomene leerredenen.

Aan den Redacteur der Vaderlandsche Letteroefeningen.

Mijnheer!

Kort geleden ontving ik ter lezing: Vaderlandsliefde in zorgvolle tijden naar Jezus voorbeeld, in eene Leerrede over Luk. XIX:41, 42a geschetst, uitgesproken den 5 Sept. 1830, door g. meijer, Predikant te Visvliet, uitgegeven te Groningen, bij j. oomkens. Den Heer meijer noch persoonlijk, noch uit zijne schriften kennende, (dit geschrijf mag ook wel het eerste staal zijn, dat door zijn Eerw. ter markt wordt gebragt) deed mij echter het op den titel vermelde onderwerp dezer gelegenheidsrede dezelve niet zonder belangstelling inzien. Ofschoon nu de wijze van behandeling mij niet zeer wilde bevallen, las ik ze echter door; te oplettender, omdat mij hier en daar de stijl zeer verschillende voorkwam, en ik mij nu en dan op eenen bekenden weg meende te vinden; iets, hetwelk mij aan de oorspronkelijkheid dier leerrede al ras meer en meer begon te doen twijfelen; en dat deze twijfeling niet zoo geheel ongegrond was, hiervan werd ik maar al te zeer overtuigd, toen ik een aanmerkelijk gedeelte derzelve woordelijk las in de vertaalde werken van h.c. bergen, Gedenkwaardigheden uit het Leven van Jezus, en j.h.f. cramer, over de navolging van Jezus Christus. Ik ontdekte zulks met verontwaardiging, en dacht: zoo iets kan, mag en moet niet verholen blijven. Ik zoude echter, uit hoofde van het beginsel, 't welk den Heer meijer, volgens zijn schrijven, tot de uitgave genoopt heest, in de tegenwoordige tijdsomstandigheden daarvan gezwegen hebben, ware het niet, dat zijn Eerw. andermaal eene dergelijke leerrede in het licht gegeven had over Matt. XXIII:37, uitgesproken

{==758==} {>>pagina-aanduiding<<}
den 5 dezer, waarvan de titel is: Jezus voorbeeld in rampvolle gebeurtenissen ter navolging voorgesteld. Daar ik nu bemerkte, dat deze leerrede op eene gelijke wijze bijeengezocht en zamengesteld was, en de Heer meijer, blijkens het voorberigt, (waarin dezelve als een eerste vervolg van de voorgaande wordt opgegeven) van voornemen schijnt te zijn, met het uitgeven van zulke predikatiën voort te gaan, zoo dacht ik niet langer te moeten verzwijgen, wat mij onder de oogen gekomen is. De volgende staat van vergelijking dan moge zulks aantoonen:

bergen, Gedenkwaardigheden uit het Leven van Jezus, II.	meijer, Vaderlandsliefde in zorgvolle tijden.

Bl. 273, 274. Nog nooit - gedaan had.	Bl. 9. Nog nooit - geschied was.
- 278, 279. Al het - wilde beletten.	- Al het - wilde beletten.

cramer, over de navolging van Jezus Christus.	

Bl. 133-136. Nimmer heeft - vijandig behandelden.	Bl. 11-14. Nimmer heeft - vijandig behandelden.
- 136. Ja hij - de schapen.	- 15. Ja hij - de schapen.
- 137. Niet elk - vaderland gehoorzaamde.	- 20. Niet elk - vaderland gehoorzaamde.
- 138, 139. Heeft God - bekroonen.	- 21. Heeft God - bekroone.
- 370, 371. Wat moet - onderdaan.	- 19. Wat moet - onderdaan.
-	-
bergen, Gedenkwaardigheden uit het Leven van Jezus, II.	meijer, Jezus voorbeeld in rampvolle gebeurtenissen, enz.

Bl. 283, 284. O wie - handelingen door.	Bl. 15. O wie - handelingen door.
- 332, 333. Het is - voorbeeld navolgde.	- 8, 9. Het is - voorbeeld navolgde.
- 333. Jezus vond - te ontdekken.	- 11. Hij vond - te ontdekken.
- 345, 346. Nooit dacht - profeten doodt.	- 12. Nooit dacht - profeten doodt.
- 346. Met meer - onbewogen.	- 13, 14. Met nog meer - onbewogen.


{==759==} {>>pagina-aanduiding<<}


cramer, over de navolging van Jezus Christus.	meijer, Jezus voorbeeld in rampvolle gebeurtenissen, enz.

Bl. 270-272. Ofschoon - Jezus niet.	Bl. 9-11. Ofschoon - Jezus niet.
- 274, 275. Zijn voorbeeld - verkrijgen.	- 22, 23. Het voorbeeld - verkrijgen.

Dezen staat van vergelijking onderzoekende, zal men ontwaren, aan welk eenen schandelijken diefstal zich de Heer meijer heeft schuldig gemaakt; en ik houde mij verzekerd, dat, indien iemand zich verledigen wilde, om het overige dezer beide leerredenen te ontleden, (waarvan mij, buiten hetgeen ik heb aangestipt, veel zeer bekend is voorgekomen) de proeve van navolging dan weldra volmaakt zoude zijn. Mij ontbreekt daartoe de lust. - Intusschen verzoek ik UE., aan deze regelen zoo spoedig mogelijk eene plaats in de Vaderlandsche Letteroefeningen te willen verleenen. Daardoor zal UE. verpligten,

Mijnheer!

UE. dienstw. Dienaar.

P.D..... (*)
V.D.M.
O.........., den 20 Oct. 1830.

Het leven en de lotgevallen van een' juweelzoeker.

(Vervolg en slot van bl. 738.)

Gedurende een jaar bragt ik een korter of langer gedeelte van elken dag op het gebergte door. Soms werd mijn arbeid beloond; doch meermalen vond ik niets, dat eenige stuivers waard was. Evenwel verminderde al dien tijd mijne hoop niet, en werd ik geenszins verdrietig over vruchtelooze pogingen. Elken morgen sprong ik moedig van mijne slaapplaats op,

{==760==} {>>pagina-aanduiding<<}
en elken nacht verlangde ik naar den morgen, om mijn zoeken naar kostbare steenen te kunnen voortzetten. De eene dag verliep na den anderen, en ik vorderde niet: telkens, als de zon op nieuw rees, werd mijne verwachting verlevendigd; en, deed de eene slag van den hamer geen' opaal uit de rots ten voorschijn komen, ik dacht, dat het met den volgenden kon gebeuren.
Eindelijk, omstreeks een jaar nadat ik ons huis verlaten had, viel er op zekeren dag een steen in mijne handen, die al de kenmerken van een' wezenlijken opaal scheen te hebben. Ik haastte mij, om den eenen kant te polijsten, en de onderscheidene kleuren van den opaal schitterden voor mijn verrukt oog. Nu dan, zeide ik bij mijzelven, de dag der vergelding is gekomen! De steen, dien ik gevonden had, was weinig kleiner dan die, welken ik in mijne hand had gehad achter in den winkel van den koopman te Krakau, waarvan ik mij het gezigt thans nog zoo duidelijk herinnerde; en ik mogt stellig vertrouwen, dat de mijne ten minste wel f 50,000 waard moest zijn.
Toen ik mijne schreden huiswaarts rigtte, hield ik mij op de aangenaamste wijze bezig met plannen te maken - met de rijkdommen te besteden en te verdeelen, welke ik reeds meende te bezitten. Met het einde van den derden dag bereikte ik den drempel van onze woning, en werd verwelkomd met die hartelijke begroetingen, welke een zoon, na lange afwezigheid, mag verwachten van eene liefderijke moeder. Mijne houding verried weldra de grootte en het belang van mijn geheim. De opaal werd uit zijne bergplaats gehaald, en aan de verbaasde oogen van al de huisgenooten ten toon gesteld. Men stond opgetogen van verwondering. Ik besloot, niet lang te dralen met mijne verwachting te verwezenlijken. De volgende week zou de groote jaarmarkt te Krakau gehouden worden. Daarheen wilde ik mij begeven.
Het was spoedig bepaald, wat ik met de f 50,000 doen zoude. Ik had er een gedeelte van beloofd aan mijne zusters; die zouden elk tweeduizend hebben, waardoor zij de rijkste meisjes in Michlinitz moesten worden. Ik wilde vierduizend aan mijne moeder geven; en voor de overschietende f 40,000, zeide ik, zal ik aan mijne kleine nicht ronza te Dunavitz wel eene goede vrouw kunnen krijgen, en dan wil ik ergens in een schoon oord eene Baronij koopen.
Nadat alle deze beschikkingen voorloopig gemaakt waren,

{==761==} {>>pagina-aanduiding<<}
ging ik, des morgens vroeg op den dag van de groote jaarmarkt, naar de stad, met mijnen opaal in eene lederen beurs, welke ik met eene koperen keten aan mijnen hals had gehangen. Ik kwam op weg eene menigte menschen voorbij, gezeten zijnde op een goed paard, dat ik gekocht had voor zekere som, dien mij van mijnen hiacint nog overschoot: wie onder hen allen, dacht ik bij mijzelven, brengt, als ik, eenen opaal, ter waarde van f 50,000, naar de markt?
Vóór den middag kwam ik in de hoofdstad aan. Ik bezorgde mijn paard in eene stalling aan de buitenzijde, en wandelde toen naar het groote plein, langs dezelfde straten, die ik vóór vijf jaren met mijnen vader gegaan was. Wat al veranderingen hadden er sedert plaats gehad! en hoedanig waren de gevolgen van de indrukken, die toen op mijne ziel gemaakt werden! Gelukkige omstandigheid, die mijnen vader naar Krakan voerde, dacht ik; ware hij niet derwaarts gegaan, ik zou den schoonen opaal niet gezien hebben, ik zou ook geen juweelzoeker zijn geworden, en gevolgelijk ware ik nooit, gelijk thans, naar de markt gereisd met eenen steen van f 50,000 waarde.
Ik had geene reden, om de eerlijkheid van den koopman in twijfel te trekken, met wien ik vroeger handel gedaan had; maar, alvorens mijnen vond te gelde te maken, wenschte ik eenigzins met denzelven te pralen, en te doen blijken, dat ik in het bezit van zoo grooten schat was; kortom, ik begeerde, dat van mijnen opaal even zeer gesproken zou worden, als van dien, welken schmidt aan den Koning verkocht had. Ik stapte dus over het plein heen en weder met groote schreden, en zocht gelegenheid, om mijn groot geluk bekend te maken, en om te doen spreken van de zeldzaamheid en waarde mijner bezitting.
Ik keek rond, nu eens ter regter, dan weder ter linker zijde. Mijn oog viel op de ongemeene kostbaarheid en keurige verscheidenheid van koopwaren, die ik, onder een gespannen kleed voor de zon beveiligd, uitgestald zag op eenige tafels, waarachter een Oostersch handelaar zat te rooken. De rijkste stoffen, als goudlaken, zijde en tissu uit Perzië; specerijen en reukwerk uit Indië en Arabië; fabels van Damascus, ingelegd met goud en ivoor en bezet met edelgesteenten; de zeldzaamste gommen uit Afrika en Guyana; tempels en pagoden, fraai uit ivoor gesneden, en het schoon-
{==762==} {>>pagina-aanduiding<<}
ste hout; voortreffelijke stalen van mozaïk, of ingelegd werk; kostelijke cameën; kortom, het uitmuntendste, van allerlei stof en bewerking, dat men zich verbeelden kan, verhoogde den rijkdom van den bazaar des Oosterschen koopmans. Doch, hoe rijk en kostbaar alle deze dingen zijn mogten, eene andere tafel had voorwerpen, waarbij ze als in het niet verzonken; dezelve lag, namelijk, bedekt met alle soorten van edelgesteenten, geplaatst op rijen, in cirkels en piramiden - diamanten, smaragden, robijnen, saffieren, topazen van allerlei grootte en van de fijnste kleuren, schitterende in den zonneschijn en het oog bijkans verblindende. Maar onder alle deze steenen zag ik geenen opaal. Vriend! zeide ik tot den koopman, gij zit hier, als koning van de markt: op uwe tafels zijn al de rijkdommen van het Oosten verzameld - ieder land heeft zijne schatting voor u nedergelegd; en evenwel schijnt er nog iets te ontbreken. - ‘Wat,’ sprak hij, zonder zijne pijp uit den mond te nemen, ‘wat zoude er dan, naar uwe gedachten, nog bij behooren?’ - Ik zie, hernam ik,
deze schoone piramide, zamengesteld uit kostbare steenen, twee rijen topazen, twee van robijnen, twee van saffieren, twee van smaragden en eene van diamant, benevens deze fijne parel, die alles overtreft; maar in plaats van de parel zou ik eenen opaal willen leggen. - ‘Ik konde die verandering schielijk maken,’ zeide de koopman, zijne pijp uit den mond nemende; ‘doch, naar mijn begrip, doet de parel de piramide beter uitkomen. Geloof mij, jong mensch! daar is geen edelgesteente, dat ooit uit de ingewanden der aarde kwam, hetwelk ik niet in mijn bezit heb. En ik wil wedden om de waarde van deze piramide, dat ik van elke soort een' beteren steen kan toonen, dan eenig ander koopman thans in Krakau, ja dan iemand in geheel Polen, zelfs ook dan iemand in gansch Europa.’ Dit laatste er bijvoegende, wierp hij een' zegepralenden blik op zijne kostbaarheden, en nam de pijp weder in den mond. Ik dacht bij mijzelven: Hij heeft geen' opaal - hij is te trotsch op zijne schatten, om het vermoeden te kunnen dulden, dat hij er geen' heeft, bijaldien hij werkelijk een' bezat. Daarom meent hij met pogchen mij te verbluffen. Ik liet er dus terstond op volgen: Ik heb geenszins de waarde van de piramide, om er tegen te stellen; maar ik wil wedden om de waarde van eenen steen, dien ik u zal toonen, dat gij geen' dergelijken kunt laten zien. - ‘Bepaal de waarde,’ sprak de koopman,

{==763==} {>>pagina-aanduiding<<}
zonder zich te bedenken, en met dezelfde koelbloedigheid; ‘ik houd u bij uw woord; kies de waarde uit onder deze juweelen; leg die afzonderlijk, en plaats er dan uwen steen nevens: die van beiden het wint, zal de beide stukken hebben. Gij zelf zult beslissen, of ik van elke soort een' beteren, dan den uwen, kan toonen.’ Dit, dacht ik, was uitermate schoon, en ligt te wagen; want het stond dus in mijne magt, iets van tweemaal zoo groote waarde tegenover mijnen steen te leggen. Evenwel maakte ik geen gebruik van deze voordeelige aanbieding, maar koos een' diamant, die, naar mijne schatting, omstreeks f 50,000 waard moest zijn, en legde dien ter zijde. - Daar was nu een groot aantal menschen rondom de kraam verzameld, eerst aangelokt door de fraaije koopwaren, en thans tot belangstelling opgewekt door het gesprek, dat zij gehoord hadden. Allen wachtten met ongeduld naar den uitslag van eene zoo aanmerkelijke weddenschap. Ik had dus juist verkregen, wat ik verlangde - eene gelegenheid, om mijnen schat te vertoonen, en mijne ijdelheid dáármede te streelen, dat ook anderen mijnen steen zagen; om nu niet te spreken van den diamant, die op de tafel schitterde, en door mij reeds als de mijne werd beschouwd. Haastig deed ik de keten over mijn hoofd, opende de lederen beurs, nam mijnen opaal er uit, en legde dien op de tafel, tegenover den diamant. Inderdaad, een schoone opaal, (sprak de koopman, zijne pijp nederleggende en denzelven naauwkeurig beschouwende;) die is meer waard, dan de door u uitgekozen diamant, en zou juist boven op de piramide passen. De mijne, ziet gij, is te breed. Dit zeggende, nam hij het deksel van eene ebbenhouten doos af, en legde dien zelfden opaal op de tafel, welken schmidt aan den Koning had verkocht! Ik
herkende den steen op het eerste gezigt. Hoe verschrikkelijk mijn gevoel op dat oogenblik werd geschokt, kan ik met geene woorden uitdrukken. Zoo was dan al mijne moeite vruchteloos - hoop en beloften verdwenen in één oogenblik, en dat door mijne eigene dwaasheid en ijdelheid, die ik nu te vergeefs verwenschte! - De koopman nam mijnen opaal op, kroonde daarmede de piramide, en begon weder met bedaardheid zijne pijp te rooken. Nu, zeide hij, zult gij moeten bekennen, dat de piramide onverbeterlijk is. Daarop deed hij zijn' eigen opaal weder in de doos, en verschikte

{==764==} {>>pagina-aanduiding<<}
eenige kostbaarheden met eene wijsgeerige bedaardheid, alsof er niets gebeurd ware.
In de diepste moedeloosheid ging ik weg; maar de uitdrukkingen des medelijdens bij de omstanders, zoo zeer verschillende van die, welke ik meende te mogen verwachten, griefden mij nog meer, dan het verlies van mijnen schat. Ik begaf mij naar den winkel des koopmans, dien ik kende; maar vertelde hem niet, wat er gebeurd was. Doch het geval werd spoedig ruchtbaar. Weldra sprak men er overal van, dat een onkundige knaap de onnoozelheid had gehad van zich een' kostbaren steen uit de handen te laten spelen door den grooten koopman uit Bassora, haranzabad; en ik had nog het verdriet, mijzelven als dien onkundigen knaap te zien aanduiden. Hoe kondet gij zoo dwaas zijn, mijn vriend, zeide de koopman, dat gij eenen opaal tegen dien van haranzabad wildet stellen? Waart gij toch maar eerst bij mij gekomen, zoo zoudt gij gehoord hebben, wat iedereen weet, dat namelijk de Koning zijnen opaal bij dien koopman verpandde voor eene leening, onder beding, dat hij den steen op de jaarmarkt niet openlijk ten toon zoude stellen.
Ik had nu hier niets te doen, en gevoelde geenen lust, om mij op de kermis op te houden. Ik verkocht mijn paard, en, in plaats van huiswaarts te keeren met f 50,000 in mijne beurs, had ik slechts f 200, zijnde ten deele de opbrengst van mijn paard, ten deele het bedrag van eene schuld, welke de juwelier nog aan mijnen vader had te betalen. Hoe geheel anders zouden mijne aandoeningen geweest zijn, indien ik naar huis gekeerd ware, om mijne plannen verder ten uitvoer te brengen! Het aandeel van mijne zusters, de verzorging van mijne moeder, en dan mijne nicht ronza en de gehoopte Baronij - alles kwam mij voor den geest, maar eeniglijk om mij mijne ijdelheid en dwaasheid te verwijten. Evenwel was ik nog een juweelzoeker en wilde mijne fortuin maken; ja, hoe vreemd het ook moge schijnen, op dit zelfde oogenblik, terwijl mijne hoop was verdwenen, begon dezelve allengs in de verte zich weder te vertoonen: nieuwe droomen van rijkdom, en zelfs plannen, om dien te besteden, hielden mijne ziel bezig, en verdrongen de grievende herinnering van mijn ongeluk. Hetzelfde uur dus, dat getuige was der geheele vernietiging van alle mijne verwachtingen, en der nutteloosheid van alle mijne moeiten, zag een vaster voornemen, dan ooit, in mij ontstaan, om mijne

{==765==} {>>pagina-aanduiding<<}
pogingen te hernieuwen, in het volle vertrouwen, dat ze wel beloond zouden worden.
Het behaagde der Voorzienigheid intusschen niet, mijne wenschen te vervullen; evenwel heb ik gelukkig geleefd. Nooit heeft mijn hamer den glans van een' tweeden opaal ten voorschijn doen komen; maar ik heb mij steeds verblijd in de hoop. Met al mijnen arbeid heb ik het nooit zoo verre kunnen brengen, dat ik een onafhankelijk bestaan erlangde; maar het noodige tot voedsel en deksel heeft mij nooit ontbroken, en soms had ik ook iets meer tot verkwikking en vervrolijking des levens. Nooit ben ik weder Krakau binnengetreden met de trotsche gedachte, dat ik eene bezitting van f 50,000 had; doch ook nooit heb ik de stad verlaten met het pijnigend zelfverwijt, dat ik de vrucht des arbeids van een geheel jaar en de hoop van verscheidene jaren door eigene schuld had verloren. Ik heb onder mijne zusters niets van mijnen rijkdom kunnen uitdeelen; maar zij zijn gehuwd, en, zonder die aandeelen, gelukkig geworden. Ik kon voor mijne moeder niet doen, wat ik voornemens was; maar zij heeft het niet noodig gehad. Ik mogt aan ronza geene Baronij aanbieden; maar nooit heeft zij doen blijken, dat zij meer begeerde, dan zij werkelijk bezat. - De ouderdom begint zich bij mij te vertoonen; en dit zou ook gebeuren, al had ik groote rijkdommen. De dood is niet verschrikkelijker voor den armen dan voor den rijken man; integendeel zullen weelde en overvloed de vrees van den eersten voor denzelven niet tot angstige bezorgdheid opvoeren. Mijne kinderen zijn er bedroefd om, dat ik hen zal verlaten, en hunne droefheid is opregt, dewijl zij, wanneer ik heengegaan ben, niets mogen verwachten, dat hun mijn gemis vergoedt. Had ik thans nog jeugd en kracht, ik zou dezelfde werkzame leefwijze voortzetten, gelijk ik vertrouw, dat mijne kinderen doen zullen, in de zoete hoop, dat eenmaal hunne moeiten zullen beloond worden. Schmidt heeft niet den eersten opaal - ik heb niet den laatsten
gevonden; rijkdom kan door hem genoten worden, die denzelven weet te gebruiken. Gaat voort dan, mijne kinderen! en schroomt de moeiten niet, welke uw vader heeft verdragen; maar wanhoopt ook geenszins aan een' gelukkigen uitslag, waarin hij eenmaal zich mogt verblijden, en waarvan hij zich alleen door jeugdige onbezonnenheid liet berooven.


{==766==} {>>pagina-aanduiding<<}

Levensberigt van den jongen Ier, Beckner.

Deze knaap was geboren te Londonderry, in Ierland. Van rang en rijkdom ontleende hij geene voordeelen, maar had edeler hoedanigheden, die hem de achting van weldenkenden waardig maakten. Hij was de zoon van een' arm' matroos, en ontving dus geen ander onderrigt, dan hetgene betrekking had op het zeevaren, waartoe zijn vader hem wilde opleiden. Ofschoon verstoken van datgene, wat men gewoonlijk tot eene beschaafde opvoeding rekent te behooren, onderscheidde hij zich vroeg door zekere grootheid van ziel, door vlugge bevatting en onverschrokken moed.
De vader van beckner, een stout zeeman, en gehard tegen alle de wederwaardigheden van een zoo gevaarlijk beroep, had voorgenomen, zijn kind van de wieg af te gewennen aan leed en moeiten, opdat hij een goed matroos mogt kunnen worden. Gelukkiglijk had de knaap een' sterken ligchaamsbouw en een gezond gestel als bij erfenis ontvangen, en de vroege ontberingen, waaraan hij door zijnen vader werd onderworpen, strekten, om zijne krachten nog meer te versterken. Wat voor een weekelijk kind veel te zwaar zou geweest zijn, scheen hem dien ten gevolge ligt toe. De opvoeding, welke de jonge beckner ontving, was, deels uit verkiezing zijner ouders, deels uit noodzakelijkheid, aan die der Spartaansche jeugd eenigermate gelijk, wat namelijk het harden aangaat. Hij werd vroeg geoefend, om steeds werkzaam te zijn, vermoeijenis, honger, koude te verduren en gevaar te trotseren - kortom, aan alles zich te gewennen, wat strekken kan tot vermeerdering der sterkte van ligchaam en geest. De zwemkunst, eene zaak van meer belang, dan menigeen denkt, werd niet vergeten. Als oefening der krachten heeft dezelve eene onbetwistbare waarde, en behoort, als middel van zelfbehoud, door jongelingen geleerd te worden, inzonderheid door hen, die voor de zeevaart bestemd zijn. De matroos vooral heeft er belang bij, en mag in het zwemmen even zoo min onkundig zijn, als in het lezen. Zijn leven brengt mede, dat hij meermalen in gevaar van schipbreuk geraakt. De oude beckner was hiervan ten volle overtuigd, en wilde dus een zoo noodzakelijk vereischte in een' zeeman niet veronachtzamen. Zoodra dus de zoon goed kon loopen, begon zijn vader hem

{==767==} {>>pagina-aanduiding<<}
onderrigt in het zwemmen te geven. Verwonderlijk veel vermag de menschelijke natuur, wanneer hare krachten behoorlijk ontwikkeld en geoefend worden. Voor onaangename gewaarwordingen, die aan kleine kinderen ligt schrik en smart veroorzaken, scheen de jonge beckner even min gevoelig, als menig volwassen man. Eer hij goed spreken kon, nam zijn vader hem reeds mede te water, steunde hem met de eene hand, en leerde hem, hoe hij zijne kleine armen en beenen moest bewegen. Door deze vroegtijdige oefening maakte de leerling zoodanige vorderingen in de zwemkunst, dat hij, vier jaren oud zijnde, het schip, waarop zijn vader voer, reeds tot op geruimen afstand kon nazwemmen. De vader hield het oog op hem, en bemerkte hij, dat het kind vermoeid begon te worden, zoo sprong hij over boord en bragt hem naar het schip. Op een' anderen tijd, wanneer de kleine niet zoo afgemat was, liet men slechts een touw nederzakken, waarbij hij lustig opklom.
Binnen weinige jaren had men aan boord veel dienst van beckner; hij was zoo werkzaam, moedig en onbevreesd, dat hij, te midden van een' fellen storm, zijnen pligt deed met de grootste bedaardheid. Bij de verschrikkelijkste woede der hoofdstoffen, wanneer de winden geweldig loeiden, terwijl de zellen scheurden en de regen bij stroomen viel, zag men den knaap onverschrokken zijn werk verrigten, alsof hij niets vreesde. Hij klom in het want met verwonderlijke gemakkelijkheid, en te midden van een' hevigen orkaan, terwijl het schip geweldig slingerde, hing hij boven op de ra, of zat in het want, met dezelfde gerustheid en blijkbare onverschilligheid, als een ander uit eene veilige plaats den storm beschouwt.
Eene gestrenge en eenigermate harde opvoeding is het meest geschikt, om menschen in staat te stellen tot heldhaftige bedrijven en grootmoedige opoffering. Bij den tegenwoordigen toestand onzer burgerlijke maatschappijen is menigeen spoedig gereed, om dat stelsel van opvoeding, als onbeschaafd en barbaarsch, te veroordeelen, hetwelk blijkbaar een' heilzamen invloed heeft op onze ligchamelijke en zedelijke ontwikkeling; maar de ondervinding kan ons de gegrondheid van het boven aangevoerde leeren. De kleine beckner werd in zijne kinderjaren geenszins aan gemak en genietingen des overvloeds gewend. Integendeel, zijn voedsel was hard scheepsbrood - zoo hard, dat hij met ge-
{==768==} {>>pagina-aanduiding<<}
weld het moest breken; hij sliep slechts weinige uren, en dat niet op een bed, maar op harde planken: nogtans genoot de knaap eene volkomene gezondheid; hij had geen hinder van koude, en wist van geene koorts of maagkwalen en andere ongemakken, die ligt ontstaan uit een weelderig, traag en werkeloos leven in den schoot des overvloeds. Deze ligchamelijke welstand van beckner bragt veel toe tot zijne gedurige vergenoegdheid en blijmoedigheid. Hij kende geene angstige zorgen of droefheid, daar hij zoo weinig behoeften had. Verlangen naar roem en onderscheiding schijnt den mensch aangeboren te zijn. Gelijk elke andere neiging, moge hetzelve veredeld of gewijzigd worden; maar men kan het niet aankweeken, waar natuur niet reeds de zaden heeft gestrooid. Omstandigheden zetten de menschen, wel is waar, aan tot bedrijven, zoo ten goede, als ten kwade; maar de gezindheid, die eigenlijk tot het uitvoeren van deze of gene daden doet besluiten, moet toch vroeger bestaan hebben. Bij personen, die van de voordeelen der opvoeding verstoken waren, bemerkt men soms eene wonderbare leergierigheid; en eveneens vindt men bij lieden van geringen stand soms een streven naar groote zaken, die met de omstandigheden der personen geheel niet schijnen overeen te komen. Dit
moet dus het uitwerksel zijn van zekeren natuurlijken aanleg, die zich reeds openbaart, alvorens de mensch zelf zijne redelijke vermogens heeft ontwikkeld.
De jonge beckner kon, uit hoofde zijner geringe afkomst, weinig nut trekken uit het onderwijs van boeken. Ofschoon hij dus vlug van bevatting en volhardend van aard was, konden deze hoedanigheden niet wel ontwikkeld worden, uit hoofde van gebrek aan verstandelijke beschaving. Zijn vader, die hem voor de zeevaart bestemd had, bepaalde al zijne zorg, gelijk wij gezien hebben, om hem een goed matroos te doen worden. Verstoken van de genoegens, welke uit oefening des verstands ontstaan, en geene waatschijnlijkheid ziende, om ooit langs dien weg tot eenige onderscheiding te geraken, gaf beckner aan zijne wenschen eene andere rigting. Het groote en stoute heeft gewoonlijk voor knapen iets ongemeen aantrekkelijks. Men ziet vele kinderen, zelfs bij hunne spelen en vermaken, de voorkeur geven aan datgene, wat betooning van moed vordert en verachting van gevaar aanduidt. Dit gevoel, diep in het hart van beckner geworteld, openbaarde zich bij

{==769==} {>>pagina-aanduiding<<}
hem reeds zeer vroeg, en werd buiten twijfel gesterkt door de hardende opvoeding, die zijn vader hem gaf. De droomen zijner kindschheid hadden betrekking op roem. Verhevene gezindheid en moed waren hem eigen in ruime mate; hij had zijne verstandelijke vermogens minder ontwikkeld. Beckner, zich zijner onverschrokkenheid en standvastigheid bewust, terwijl zijn ligchaamsgestel tegen moeiten en bezwaren gehard was, verlangde vurig naar het oogenblik, dat de schitterende hoop zijner kinderlijke verbeelding zoude vervuld worden. Engelands roem ter zee zweefde hem altijd voor den geest. Daar hij door aanleg en opvoeding voor het harde leven op de onstuimige wateren geschikt was, hoopte hij eenmaal op de vloot zich te onderscheiden. Op zekeren dag gevraagd zijnde, wat roem was, antwoordde hij: ‘Roem is, ons land ijverig te dienen, en de pligten van onzen stand naauwkeurig te vervullen.’
De jonge beckner was zoo vlijtig, zoo gewillig en zoo geschikt van aard, dat hij, in den ouderdom van twaalf jaren, op het schip, waarop hij diende, reeds bevorderd werd en dubbel loon ontving. De Kapitein was gewoon, op hem, als een voorbeeld voor jonge zeelieden, te wijzen; en bij zekere gelegenheid schroomde hij niet, te zeggen: Indien deze knaap bij voortduring denzelfden moed blijft betoonen en zich zoo goed gedragen, twijfel ik niet, of hij zal eenmaal eenen post boven mij erlangen. De jongeling gaf steeds blijken van onverschrokkenheid. Hij deinsde nooit terug voor het gezigt van gevaar. Integendeel, hij had zekere zucht voor het avontuurlijke, en smaakte genoegen, wanneer hij pligten volbragt, waarvan het oogenschijnlijk gevaar andere knapen afschrikte. Maar onder alle de bedrijven, welke door belooning van moed en edele welberadenheid zijn kort leven roemrijk maakten, is er geen, dat meer onze bewondering verdient, dan het volgende, waarbij hij omkwam.
Beckner en zijn vader bevonden zich op een schip, dat van Port-au Prince naar Frankrijk voer. Onder de passagiers aan boord was een rijk Amerikaan met zijn nog zeer jong dochtertje. Dit kind, een oogenblik waarnemende, dat de kindermeid, wegens eenige ongesteldheid, was ingesluimerd, verwijderde zich van de oppasster, gelijk kinderen uit nieuwsgierigheid ligt doen, en liep van achteren voor op het schip. Daar keek zij over boord, en stond ver-
{==770==} {>>pagina-aanduiding<<}
baasd te staren op den wijden oceaan. Terwijl hare geheele aandacht op het vreemde gezigt was gevestigd, gebeurde er iets, dat haar deed schrikken. Zij verloor het evenwigt en stortte in zee. Gelukkig zag de oude beckner het kind vallen, en pijlsnel wierp hij zich in de golven, om het te redden. Zijne edele poging slaagde. In weinig minuten had hij het meisje gegrepen, en, terwijl hij met den eenen arm haar aan zijne borst geklemd hield, poogde hij, met den anderen, zwemmende, het schip te bereiken. Door zijne vaardigheid in het zwemmen zou hij beider leven zeer wel hebben kunnen redden; doch met verbaasdheid zag hij een' grooten haai snel op hem toeschieten. Die verschrikkelijke visch, gretig naar prooi, zwom met kracht door de golven, waarin hij was geboren. Beckner besefte het verschrikkelijk gevaar, waaraan hij was blootgesteld, en schreeuwde luid om hulp. In een oogenblik bevonden al de passagiers en het scheepsvolk zich op het verdek, en bejammerden het lot van den koenen matroos; maar niemand durfde hem te hulp komen: het zien van het gedrogt schrikte allen af. De schepelingen, geene meer afdoende hulp kunnende toebrengen, begonnen wakker te vuren op den haal; maar deze, geen acht slaande op het gerucht, naderde steeds meer, en was op het punt, om zijne prooi te bereiken.
In dit oogenblik van ontsteltenis en verslagenheid, terwijl de stoutmoedigste mannen door schrik bevangen, en niet in staat waren, om iets uit te voeren, dreef een edel gevoel van heldhaftigheid en kinderlijke liefde den knaap aan, om te volvoeren, wat geen ander had durven wagen. De jonge beckner, het uiterste gevaar ziende, waaraan zijn vader was blootgesteld, greep een groot, scherp mes, en stortte zich daarmede in zee. Door zijne vlugheid in het zwemmen slaagde hij aanvankelijk weldra in zijn oogmerk. Hij dook onder het water, en, achter den haai gerakende, zwom hij zoo verre, dat hij onder deszelfs buik was, en toen stootte hij, met even veel koenheid als beleid, dit wapen, tot aan het hecht, in den vraatzuchtigen visch Verschrikt door dezen onverwachten aanval, en krimpende van pijn, verliet het gedrogt, nu tot wraak aangezet, de nagejaagde prooi, om thans met verdubbelde woede op den knaap aan te vallen. Een akelig schouwspel vertoonde zich hier aan het oog der schepelingen. Ieder stond met een kloppend hart in angstige verwachting. De grootmoedige jongeling, geenszins vervaard

{==771==} {>>pagina-aanduiding<<}
door het verschrikkelijk aanzien en de overmagt van den vijand, met welken hij kampte, om zijnen vader te redden, hield eenigen tijd den ongelijken strijd vol. Terwijl het verbazend groot gedrogt zich keerde en wendde, om zijne prooi te grijpen, stootte de knaap bij herhaling het mes in deszelfs ligchaam. Maar de krachten van beckner waren niet voldoende, om eene doodelijke wonde toe te brengen; en, ofschoon de menigvuldige steken, die hij deed, den vijand leed veroorzaakten, de kleine held was eindelijk genoodzaakt, eene poging te wagen, om het schip weder te bereiken. Het scheepsvolk had middelerwijl aan vader en zoon touwen toegeworpen, om hen alzoo te redden. De beweging der golven, en het dreigend gevaar van den woedenden haai, dien zij moesten ontwijken, beletteden eenigen tijd de beide ongelukkigen, de hulp te baat te nemen, die men hun verschafte; maar ten laatste gelukte het hun, dat zij elk een der vele touwen grepen, die hun waren toegeworpen. Ieder aan boord deed nu zijn best, om hen uit het water op te trekken. Deze pogingen schenen, tot innige blijdschap der beangste aanschouwers, te zullen slagen. Hoop begon in ieders borst te rijzen. Vader en zoon beide waren reeds boven de golven en hingen aan de touwen - hunne redding scheen zeker. Maar het woedend en bloedend dier bemerkte, dat zijne prooi op het punt was van te ontsnappen. Het monster spande nu alle krachten in, deed een' geweldigen sprong, en greep den knaap, die nu niet meer te redden was.
De aanschouwers, door schrik overmand, schreeuwden van angst en stonden radeloos daar. De oude beckner werd geholpen, en kwam behouden aan boord met het kind, dat de ongelukkige oorzaak was van het treurig omkomen des veelbelovenden knaaps. Hij was weinig boven de twaalf jaren oud, toen het ongeval gebeurde, dat de gunstige verwachting van allen, die hem kenden, eensklaps verijdelde. Hij had een groot man kunnen worden. Zijn leven was kort, maar lang genoeg, om een uitmuntend voorbeeld van onverschrokkenheid en kinderlijke liefde te geven. De edelmoedige zelfopoffering, die hem het leven deed verliezen, verwekt treurige aandoeningen in alle gevoelige harten; maar, de wederwaardigheden en rampen, welke soms de voortreffelijksten der menschen ten deel vallen, mogen ons bedroeven, de Christen wordt daarbij niet zonder troost gelaten.

Ook Duitschland heeft zijnen aardappelvijand.

De Heer k.l.e.h. wildungen, een geleerd Duitscher en luimig Dichter tevens, (in 1754 te Kassel geboren en in 1822 te Marburg overleden) beweerde steeds op de stelligste wijze, dat het gebruik van aardappelen het menschelijk verstand benadeelde. Hij liet zich door niemand van deze zijne

{==772==} {>>pagina-aanduiding<<}
meening afbrengen, en, getrouw aan zijn beginsel, at hij nooit aardappelen. Eenige jaren vóór zijnen dood was hij ergens des avonds ten eten genoodigd, en vermaakte door zijne fijne scherts het gansche gezelschap. Aan tafel bood de vrouw van den huize hem eenig door haarzelve bereid gebak van aardappelmeel aan. Hij proefde en at met smaak. Men vroeg hem, of hij wel wist, wat hij gegeten had. Zoodra hij vernomen had, wat er gebeurd was, riep hij op zegepralenden toon: ‘Nu ziet gij, Heeren en Dames! dat ik gelijk had; want naauwelijks heb ik aardappelen gebruikt, of ik weet niet meer, wat ik gegeten heb.’

De dynastie in de hofkeuken.

Toen Koning joseph in 1806 den troon van Napels had beklommen, was de kok meot een zijner gunstelingen. Niet zelden praatte hij vertrouwelijk met hem, en altijd had deze voor een' bloedverwant iets te verzoeken. ‘Meot!’ zeide de Koning, bij zulk eene gelegenheid, eens tot hem, ‘gij hangt mij uwe gansche familie, uwe broeders, uwe neven, uwe nichten aan den hals; gij hebt geen' nabestaande, geen' keukenjongen, geen' spitdraaijer, dien ik niet plaatsen, en niet tot een groot heer maken moet’ - ‘Ja, Sire! dat is mijne Dynastie!’ gaf de kok heel deftig tot bescheid.




Bij het vertrek van onzen oudsten zoon, als vrijwilligen jager, op den 30sten october 1830.


Ga, mijn Zoon! vol moed ten strijde 
Voor uw' Vorst en 't Vaderland, 
En ontvang uws vaders zegen, 
Bij het drukken van zijn hand! 
 
Zoon! vrees God, vereer den Koning, 
En voldoe aan 's krijgsmans pligt; 
Leef, zoo als de braven leven, 
Wand'lend voor Gods aangezigt! 
 
Ga, mijn kind! wien 'k voor geen schatten 
Immer aan een' ander' gaf; 
Ga! - aan Neêrlands grooten Willem 
Sta ik u gewillig af. 
 
Ga, mijn eerstgeboren liev'ling! 
Eerste zuigling van die Vrouw, 
Van die onwaardeerb're Moeder, 
Die zich voor u off'ren zou! 

{==773==} {>>pagina-aanduiding<<}

Maar - zij geeft u moedig over, 
Voor den Vorst en 't Vaderland: 
Druk, voor dit haar grooter offer, 
Vuriger haar' mond en hand! 
 
Ga, mijn Zoon! mijn lieve Fredrik! 
Maar vergeet uw Moeder niet; 
Maar vergeet ook niet uw' Vader, 
Die zijn' raad u zeeg'nend biedt! 
 
Strijd, met Hollands legerbenden, 
Waar des Konings last u voert! 
En wees altijd vaardig, dapper, 
Als de krijgstrom wordt geroerd! 
 
Zijt getrouw aan Land en Koning! 
Dan zijt ge ons geliefdste kind; 
En keert gij, bekroond met lauw'ren; 
Dan wordt ge om het zeerst bemind. 
 
Ja, dan juichen we: ‘Onze Fredrik 
Is de keur van 't huisgezin! 
Hij, de kroon van minnende Ouders, 
Smake 't zoet van aller min!’ 
 
Strijd manmoedig voor den Koning, 
En, mijn Zoon! vergeet het niet, 
Dat het oog van Christenhelden 
Steeds naar God, daar boven, ziet! 
 
Leef, mijn Zoon! voor God, en wandel 
Uwen weg met vreugde en eer; 
En keer, vrij van de oorlogsvlekken, 
Schuld'loos in onze armen weêr! 
 
Ga, mijn Zoon! - dien Land en Koning, 
Zoo als 't Hollands telgen past! 
Draag het krijgsmanskleed met eere, 
En wees niemands overlast! 
 
v.C. 





Aan mijne vrouw, op den 31sten october 1830, nadat zich onze oudste zoon, als vrijwilliger onder het 2de bataljon jagers, naar Den Haag begeven had.


Moeder! treur niet om uw' Fredrik; 
Laat u troosten om 't gemis 
Van den teêrgeliefden jong'ling, 
Die ons dierbaar - alles is! 

{==774==} {>>pagina-aanduiding<<}

Neen, geen zucht, om los te breken 
Uit den ouderlijken band, 
Deed hem uit onze armen snellen, - 
Maar de zucht voor 't Vaderland! 
 
Trotsch op zulk een' Zoon, o Moeder! 
Troost ik me in den bangen rouw, 
En het klinkt mij blijde in 't harte: 
‘Zulk een' Zoon gaf mij mijn Vrouw!’ 
 
De eerste van uw zeven Zonen, 
Moeder! kroont en eert uw hart, - 
't Hart, waaronder gij, mijn Lieve! 
Hem gedragen hebt met smart. 
 
God slaat onze liev'ling gade, 
Schoon ons oog hem niet meer ziet, 
En de Algoede zal hem helpen, 
Als uw hand geen hulp meer biedt. 
 
Kom, vertrouwen we op dien Vader, 
Die al wat zich Vader heet 
Eind'loos overtreft in liefde, 
En uw' Fredrik niet vergeet. 
 
Hef dan moedig 't hoofd naar boven, 
Moeder van den jongen held! 
o, Wees trotsch, dat in ons Leger 
Ook uw Fredrik wordt geteld! 
 
En legt hij, voor Land en Koning, 
Eens het dierbaar leven af; 
(Beter lot beloon' zijn braafheid!) 
Dan, ja, treuren we op zijn graf. 
 
Maar, als wij dan treurend zwijgen, 
Daalt gewis een Engel neêr, 
Fluistr'end: ‘Hier, hier slaapt een offer, 
Vorst en Vaderland tot eer.’ 
 
Lieve Moeder! stort geen tranen: 
Zelfs de Hemel lacht u aan 
Om uw Godgevallig offer; - 
o, Wil 's Hemels wenk verstaan! 
 
Wees gerust! - mij dunkt, ik zie het, 
Hoe, na bangen nood en strijd, 
De Eng len Gods hem weder voeren 
Aan ons hart, van leed bevrijd! 
 
v.C. 



(*) Zie Ned. Staatscour. van 28 Nov. 1829, No. 281.

(*) Letteroeff. voor 1816, bladz. 627, en voor 1821, bladz. 20 en 560.

(*) Zie Letteroef. Maart 1828.

(*) Ant Judaic. Libr. XIX. C. VIII. § 2. Die uil wordt door hem geplaatst op eene koord. Die heldere, verblindende zonneschijn, van welken josephus gewag maakt, doet ons wel een' uil zien, maar zonder vêren. Caetera credat Judaeus Apella!

(*) Men vindt namelijk de eerste beoordeeling wegens dit werk van hess in de Hedend. Vad. Lett. D. IV. St. 1. (over den jare 1775) bl. 395, en ten vervolge in D. V. St. 1. (1776) bl. 250. D. VI. St. 1. (1777) bl. 175; eindelijk in de Algemeene Vad. Lett. D. III. St. 1. (1781) bl. 169. Een later verslag bij de tweede uitgave komt voor in de Alg. Vad. Lett. voor 1803, St. 1. bl. 581. Deze aanwijzing zal, vleijen wij ons, aan de bezitters van ons Maandwerk niet ongevallig zijn; terwijl dezelve het boven gezegde toelicht en staaft.

(*) De Schrijver bedoelt zijn werk over Jezus' Leer, Daden en Lotgevallen, andermaal en met vele vermeerderingen en verbeteringen door hem uitgegeven, door wijlen den Hoogleeraar muntinghe in 1812 vertaald, en gedrukt te Groningen bij wouters. Men zie daarover ons verslag van Deel I in de Lett. voor 1813, St. 1. bl. 561. van D. II. in die voor 1817, St. 1. bl. 1, en van D. III. voor 1821, St. 1. bl. 93.

(*) Ook van dit andere werk van hess is gelijktijdig met het onze eene nieuwe uitgave door den Grijsaard in het licht gezonden, en wij zien met groot verlangen uit naar deszelfs reeds aangekondigde vertaling.

(†) Zeer belangrijk is het, wat men betrekkelijk de vorming van jezus door zichzelven, in kleinen kring, en in den schoot der vrome Familie, te Nazareth, leest D. I. bl. 195-198. Welligt evenwel vindt men, bij nadenken, in die geheeie afzondering des Heeren in zijne jeugd, nog meerdere stoffe, om het wijs beleid der Voorzienigheid te vereeren, die door zulk eene onvermaardheid afweerde, dat het vooroordeel der Joden niet ten ontijde zijnen naam tot eene oproerleus bezigde, of den onmondigen aangreep, en uitriep als Koning; terwijl men daarna zich steeds bleef ergeren aan de gedachte, dat de Nazarener hun Messias, en de Erfgenaam zijn zoude van david's Troon.

(*) Van elders, uit de Kern der Leere van Gods Koningrijk, bl. 141, is bekend, dat hess de benaming van Gods Zoon, en die van het Woord (de Logos) bij joannes niet boveunatuurkundig, maar als eene geschiedkundige uitdrukking wil verslaan hebben. Van dogmatizeren althans is hij, evenzeer als Recensent, afkeerig: deze veroorlooft zich des te vragen, of de aanteekening van den Vertaler, geplaatst onder bl. 121 van Deel I, en bestemd om ter toelichting te dienen van des Heeren gezegde bij matth. XIII:32, eene gepaste houding hebbe in dit werk des Grijsaards van geschiedkundigen inhoud. Wij laten gaarne de oplossing van wijlen den Hooggel. van de wijnperse, omtrent de onkunde aldaar door christus betuigd, in bare waarde. Zij is ontleend van het bekende Kerkgevoelen nopens de tweederlei Natuur in den Verlosser, en met Metaphysische scherpzinnigheid wordt hier onderscheiden, wat tot zijne Goddelijke en menschelijke wetenschap te brengen zij. Voor ons loopt deze wijsbegeerte der vroegere eeuwen te hoog; en het verblijdt ons, in de gewijde Boeken geene melding te vinden van die dubbele Natuur des Heeren; wel, daarentegen, de les, ‘om niet wijs te willen zijn boven de mate des geloofs aan ons geschonken.’ Op grond van deze Apostolische leere nu leggen wij liefst deze en gelijksoortige Godgeleerde verborgenheden ter zijde, en rangschikken haar onder de menschelijke toevoegselen tot hetgene
geopenbaard is.

(*) Onder het doorloopen der Voorrede hebben wij vroeger ontmoet de uitdrukking het redematigste geloof; hier struikelen wij over het woord bestemdheid, in den zin van juistheid of naauwkeurigheid, door den Vertaler gebezigd. Meer voorbeelden van eenerlei soort en stempel zal een oplettend Lezer in beide deze Deelen aantreffen, ook zonder dat wij hem daarop wijzen. Onbeslist latende, of eene onwillekeurige onachtzaamheid, dan wel te groote overhaasting, zulke misslagen in deze overzetting van hess moge veroorzaakthebben, zeggen wij alleen, dat doorgaans onder het lezen betere en meer Nederduitsche bewoordingen of zegswijzen ons voor den geest kwamen,
waarvan wij, om de zuiverheid en bevalligheid van taal en stijl, wenschten, dat de kundige Vertaler zich bediend had. Ondertusschen onthouden wij ons, eene meer of min breede lijst van de bedoelde gebreken eener te letterlijke overzetting hierbij te voegen, om, wegens het Germanizeren, in onzen tijd te zeer in zwang, met anderen, wier oor en smaak welligt meer dan wij toegeven konden, in geen geschil te komen. Genoeg, uit de schriften onzer vaderlandsche mannen, met name van vroegeren leeftijd, is het gebruik en de zin der woorden kennelijk; vandaar de rijkdom onzer moederspraak uitgemaakt blijkbaar: zoodat er geene behoeste voor de onzen is, om bij onze hooggestemde naburen ter markt te gaan, of ligtvaardig althans van hen woorden of zegswijzen te ontleenen. Wij keuren dit misbruik, maar al te veel in zwang bij de hedendaagsche Vertalers, met nadruk af, en waarschuwen allen daartegen, wien het aan regte beoefening van den Nederduitschen stijl ontbreekt. Zij loopen daardoor gevaar, voor het gros van hunne lezers, of hoorders, min duidelijk, zoo niet voor anderen onverstaanbaar te worden. Want geene uitheemsche munt, het zij van Franschen of Duitschen stempel, is of behoort gangbaar te zijn in het Rijk der Nederlanden.

(*) In een der Bijvoegselen tot deze latere uitgave (op bl. 321. D.I.) zegt hess, dat de vijanden der eerste Christenen aan des Heeren aanhangers den naam gaven van de Sekte der Nazareners. ‘Doch zij zelve, zijne vereerders, (dus gaat hij voort) in plaats van zich over dezen bijnaam te schamen, vonden denzelven, met opzigt tot zijne gelijkvormigheid met den Nazireër-naam, des te gepaster, vermits zij in hetgeen aangaande de Nazireërs in het Oude Verbond, als Gode gewijden, voorkomt, eene toespeling vonden op de hoedanigheid van eenen Gode gewijden, welke bij uitstek aan hunnen Heer en Meester toekwam. (Verg. matth. II:25.) Het was hun alzoo geene onbeduidende omstandigheid, dat hij burger was geweest van eene plaats, die haren naam van hetzelfde stamwoord heeft, hetwelk eene godsdienstige wijding of afzondering beteekent.’ Wat ons betreft, wij vinden deze verklaring, of, zoo men wil, deze gissing, te ver gezocht. Jezus was als de Nazarener gekruist; en, daar de zijnen in dezen heilrijken dood des Verlossers, in zijn kruis, roemden, vonden zij daarin geene oneere, om, naar dezen bij de wereld meest bekenden naam, als Nazareners, of zijne
navolgers, betiteld en onderscheiden te worden. Gelijk altoos, verdween ook nu het mindere der beschimping voor de grootere schande, die zij voor niet rekenden, ja met volle regt hoog waardeerden. Trouwens, alles rust hier op de uitlegging der aangehaalde plaats van mattheus, welke wij, hoezeer geijkt door het gezag van hess, de groot en andere beroemde Godgeleerden, nogtans voor gewrongen blijven aanzien. Schoon wij het nu wel geenszins in twijfel trekken, of de christus een Godgewijde, een Nazireër, in de regte en verhevene beteekenis van het woord, geweest zij, beantwoordde nogtans zijn leven geenszins aan het vereischte bij de Wet Num. VI, en had dus joannes de Dooper, niet de Heiland, wezenlijke aanspraak op dien titel, nergens ook in de Evangeliën of Brieven van den Heer gebezigd. Vreemd alzoo dunkt het ons, in de woorden bij mattheus eene toespeling op des Heeren Nazireërschap te zoeken; terwijl de zamenhang ook veel meer aan eenen inwoner van het verachte Nazareth, of Nazarener, doet denken, of aan al den smaad en verguizing, daaraan verbonden bij het volk, en jezus bij herhaling voorgeworpen. Wij vinden derhalve geene moeite, om ons te overreden, dat de Evangelist ter bedoelde plaatse het getuigenis der Profeten, voor zijne geloofsgenooten en in hunnen denktrant schrijvende, inroept; eene verklaring, die ook vermaarde voorstanders gevonden heeft, en die men meer ontwikkeld kan lezen bij episcopius, kuinoel en den geleerden lightfoot (in Horis Hebraicis), om priestley, wakefield, en wie daar meer zijn, niet te noemen, met uitzondering alleen van onzen van der palm, die ook
het laatstgedachte gevoelen aanneemt, en alleen voor eene goede uitlegging houdt der Schriftuurplaats.

(*) Dewijl ons bestek niet toelaat, van de geleerdheid en kunde, door onzen Landgenoot aan den dag gelegd in zijne Noten onder dit werk van hess, ditmaal eene proeve aan te halen, doet het ons te meer leed, op den reeds gegeven wenk te moeten terugkomen. Andere blijken van overhaasting, zoo 't schijnt, in het vertalen daarlatende, meenen wij, dat hieraan het duistere en raadselachtige is toe te schrijven, welk er voor ons overblijft in deze woorden van hess (D. II. bl. 383.): ‘De nachtelijke overdenkingen van onzen Heer mogen wel iets gehad hebben, dat zijne vertrouwdste Jongeren zelfs niet geheel mede gewaar konden worden.’ In het oorspronkelijke staat: ‘Die Nachtandachten unsers Herrn mochten wohl etwas haben, das selbst seine vertrautesten Jünger nicht ganz mitempfinden konnten,’ en naar de letter is, wij erkennen zulks, het Hoogduitsch vrij stipt gevolgd. Maar, daar niemand de overpeinzingen van eenen ander geheel of ten deele kan gewaarworden, en even weinig als hess dit werkelijk geschreven heeft, of kon schrijven,
moesten althans de woorden, door ons onderstreept, alhier in ruimeren zin en naar 's mans bedoeling zijn overgebragt door nachtelijke Godsdienstoefeningen of gebeden, waarin jezus' leerlingen Hem niet geheel konden bijblijven of volgen, noch deelen in zijne aandoeningen en gewaarwordingen. Overigens mogt wel, naar het gevoelen van Recensent, deze geheele volzin, en nadere toelichting wegens het inslapen der leerlingen, (volgens luk. IX:32) door hess zijn weggelaten. Nacht en vermoeidheid lossen, onzes inziens, het insluimeren der drie jongeren, nadat jezus zich van hen afzonderde, voldoende op, om bij gissen naar geene verklaring uit te zien, die naar het geheimzinnige of mystische riekt. Zelfs in Gethsemané, toen de Heer, eigen lijden en hunne verzoeking voorziende, de zijnen ernstig vermaande, en opriep om ‘met Hem te waken en te bidden,’ leest men wegens hun verzuim niets anders in de Evangeliën, dan deze, des Heilands, woorden: ‘de geest is wel gewillig, maar het vleesch is zwak.’

(*) Het spreekt van zelve, dat wij hiermede geenszins de weldenkende, zelfs niet de naauwgezette Roomschkatholijken bedoelen; integendeel, om dezen niet in het verbond der goddeloosheid te betrekken, noemen wij de Ultramontanen alleen Pausgezinden of Papisten.

(*) Volgens anderen was het getal veel grooter - 70,000, of zelfs 100,000. De getuigenissen, zegt de Schrijver, komen, op geringe afwijkingen na, daarin overeen, dat er in Parijs ongeveer 3000 menschen, en in geheel Frankrijk over de 30,000 Protestanten omgebragt zijn geworden.

(*) Zie kämpfer's Reizen.

(†) Zie nieuwhof's Reizen. Lord macartney, of staunton, erkent zelf, dat de Hollanders door den eersten Keizer uit den Mandsjoe-stam naar China werden uitgenoodigd.

(*) De Aarde en hare Bewoners, XIIde D.

(*) Men denke aan de Belgische rente.

(†) Het Terrorismus.

(*) Op het titelblad vindt men de afbeelding, in een weluitgevoerd vignet.

(*) Zie 's mans Aanteekeningen op eene Reis van Parijs naar Napels, D. II. bl. 58.

(†) Vad. Lett. voor 1827. D. I. bl. 553 en 554.

(*) De snedige Vertaler noemt dit, alsof het eene persoon was, altijd Heterie.

(*) Zie Vad. Lett. voor 1828. bl. 546 env.

(*) Uitgegeven te Harlingen bij m.v.d. plaats, 1825, en aangeprezen in de Vad. Lett. voor 1826. bl. 409 env.

(*) Proeve eener eenvoudige en duidelijke verklaring der voornaamste waarheden van den Christelijken Godsdienst, IIde D. bl. 147.

(*) Deze Recensie dagteekent vóór het losbarsten der Brabandsche ellendigheid. - Redact.

(†) Nadat het boek van den befaamden Jezuit suarez, over
den Koningsmoord en des Pausen gezag om Vorsten te onttroonen, te Rome door paulus V goedgekeurd, te Parijs op last van het Parlement door beulshanden verbrand was, wil men, dat hij, met kleine verandering der woorden, doch schaamtelooze spotternij, zou gezegd hebben:

Parve, nec invideo, sine me, Liber, ibis in ignem; 
(Hei mihi!) quô Domino non licet ire tuo. 


(*) Zie Fra paolo sarpi, Hist. du Concile de Trente, traduite par le courayer, Tom. II, p. 391.

(*) W. robertson, the History of the Reign of the Emperor charles V, Vol. III. p. 203-225. In de vertaling van het werk D. IV. bl. 354-378.

(*) Robertson, als voren, Vol. III, p. 219-221, en in de Nederl. vertaling, D. IV. bl. 371-373.

(*) De Hoogleeraar h. muntinghe schrijft in zijne Hist. Relig. et Eccles. Christ., ten jare 1818 te Groningen, bij oomkens, uitgegeven, p. 330, § 7: Prouti jam inter eos, qui proxime a reformatienis sacrorum aetate vivebant...... libera enique esset opinio (de praedestinatione); ita et in Belgio ante turbas Arminianas quique (quisque), prouti aptissimum sibi
videretur, sentiebat, licet plerique.... Calvini et bezae opinionem sequerentur. Naauwkeuriger en uitvoeriger wordt dit aangewezen in de Geschiedenis der Ned. Herv. Kerk door ijpeij en dermout, die D. I. bl. 439. schrijven: En zoo is er ook geen twijfel aan, of in het Vaderland werd de Zwinglische leer toen algemeen omhelsd van de Protestanten, enz. en bl. 468: Tot aan het jaar 1562 mag de Nederlandsch-Duitsche Kerk (waar men de Nederlandsche of Duitsche taal sprak) niet voor Kalvijnsch-, maar voor Zwinglischgezind gehouden worden, terwijl de geheele Nederlandsch-Waalsche Kerk Kalvinistischgezind was. Vergel. D. II, bl. 162 en volgg., vooral bl. 181 en 182, benevens de Noot (216).

(*) Robertson, Hist. of the Reign of charles V, Vol. III. p. 224. In het Nederduitsch, als voren, D. IV. bl. 376.

(*) Onder het meest belangrijke behoort, onzes inziens, gesteld te worden, wat hier (op bl. 162) wegens monclar geboekt is in deze bewoordingen: ‘In zijn sterfuur werd zijne beangstigde ziel door wroeging gefolterd; hij herriep, wat hij gezegd en geschreven had, en wel in de tegenwoordigheid van den Bisschop van Apt, die over de geheele zaak een Protokol liet opmaken.’ De Engelsche Protestant dallas uit hieromtrent geenen twijfel. De Nederlandsche Recensent hecht insgelijks zeer veel aan de opregtheid van stervenden. Met dit al is bij hem deze herroeping door monclar ‘van hetgene hij gezegd en geschreven had’ in te algemeene woorden vervat, en niet boven regtmatige verdenking. Want, vermits de Kerk in deze zaak gemoeid was, laat zich vreezen, dat misschien de vrome
Bisschop ruim zoo veel deel aan die herroeping des stervenden gehad hebbe, als de vrije wil en het oordeel des zwakken biechtelings.

(*) Hume, Hist. van Grootbrittanje, D. VIII, H. 67. Verg. millot, Hist. de l'Angleterre, Tom. II, p. 272 etc.

(†) Hume, als voren, D. V, H. 46, en millot, au lieu cité, p. 100.

(*) Rom. XIII:3 en 4. Daar namelijk spreekt paulus niet van gelooven, maar van daden. Overigens, om uit menigte voorbeelden één slechts te berde te brengen; de moord, in de vorige eeuw aan jean calas op vonnis der Regtbank van Toulouse gepleegd, en daarna op aandrang van voltaire bij de Koninklijke vierschaar gewraakt, mag deze niet met die der Jezuiten in Engeland in vele vergeleken worden? Alleen of het Jezuitismus, dan wel een andere vijandige geest van Roomschgezinden, deel had aan den gruwel van Toulouse, laten wij hier onbeslist. Genoeg onscheiden wij thans dien Priesterlijken geest, van welke Orde ook, wanneer wij zeggen, dat hij niet was uit God.

(*) Fra paolo sarpi, Hist. du Concile de Trente, Tom. II. p. 398.

(*) Thuanus, Hist. Lib. CXXXII, Ed. in 8vo. Parte V. p. 1011, waar de Geschiedschrijver, meldende zelf in de zaak betrokken geweest te zijn met vele anderen, het antwoord des Konings aan het Parlement hoofdzakelijk, maar te eenemaal verschillende van hetgene men hier vindt, heeft te boek
gesteld, en zich beklaagt, dat men al spoedig bij de Ultramontanen de waarheid zocht te verdonkeren en een vaisch verslag in omloop bragt. Ten overvloede kan men hooft, in zijn' henrik de groote, Meng. bl. 144, en den Abt millot's Hist. de France, Tome II, henri IV, p. 217, 218, vergelijken; alhoewel de laatste eenen wenk geeft, dat de Koning te dezer gelegenheid op eene zeer vereerende wijze over de Jezuiten gesprokon had tot harlay en de Leden van het Parlement; hergene trouwens met de aangehaalde plaats van de thou wel te vereenigen is, en bijzonder wèl strookt met een ander zeggen des Konings, bij hooft gedacht op bl. 142.

(*) In zoo bekend eene zaak is het afdoende ons te beroepen op het Verslag wegens het Onderwijs, door de Heeren cuvier en noël ingeleverd in Frankrijk.

(†) Te Rome heeft men Gesnedenen, te Parijs Zangeressen der Opera, voor Kerkmuzijk bij plegtige gelegenheden. O tempora! o mores! Te weten, à présent on s'amuse, on ne s'édifie plus. In het Nederduitsch zou zich dit niet zoo bevallig laten zeggen. Dank zij de Hervorming!

(*) Bayle, Dict. Hist. et Crit. Art. loyola, Tom. III. p. 1742 et 1743.

(*) Zie het echte stuk bij bor, Ned. Oorlogen, IIde St. bl. 276.

(*) Wie de geschiedenis van de aspersies kent, zal deze benaming niet te sterk vinden.

(*) Op p. 2 zegt waardenburg: Herodoti historiae suavitate sua - Graecos adeo delectarunt, ut sive aequales ejus, sive posteri, Musarum nominibus eas insigniverint. - Wij vragen: is het volstrekt buiten tegenspraak, dat de opschriften boven herodotus' werken niet van hemzelven afkomstig zijn?

(*) Misschien, als men zeer disputax is, valt er op de definitie van waardenburg, met opzigt tot de eenvoudigheid, wel iets aan te merken. Maar men geve ons dan vooraf eene betere. Wij, die dit niet op ons nemen, willen daarom niet haarfijn onderzoeken: of welligt de definitie niet meer is beschrijving der eenvoudigheid, dan wel uitdrukking van haar wezen; of zij niet meer eene eigenschap is, dan de zaak zelve; of zij niet meer een accidens moet heeten, dan wel τὸ ἁπλοῦν ἀντο κάθ᾽ ἕαυτο.

(*) In 't algemeen zouden kortheid en sieraad van stijl niets verloren hebben, zoo waardenburg alleen maar den inhoud der boeken had opgegeven, zonder telkens te vermelden, dat herodotus van deze zaken berigt doet. Althans de gedurige herhaling der spreekwijzen: auctor tradit, exponit, refert, probat, met haren acc. cum infinit., is nu en dan hinderlijk aan het oor. Bij de eerste boeken evenwel is die hindernis grooter, dan bij de laatsten.

Waard. Lib. I. pag. 18. Achter de namen van 10, europa en helena had ook mogen staan die van medéa. - Herodot. § 2, 3.

- pag. 20. obviam ei proficiscitur in Cappadociam. Bij herod. is het iets meer. § 71, 73, 76.

- ibid. superior Cyrus, t.w. door list. § 80.

- ibid. Croesus - creditur. Herod. heeft ook nog § 88-95.

Waard. Lib. II. p. 22. Aegyptios tradit - antiquissimos. Dit is niet geheel juist. Herod. geeft niet zijne eigene meening; maar alleen die der Egyptenaars. § 2. ἐνόμιζον, νομίζουσι. - Dit geldt ook van het volgende: et primos annum invenisse.

- p. 24. deinceps - audita modo referre. Herod. προσέςαι δὲ ἀυτοῖσι τί καὶ τῆς ἐμῆς ὄψιος. § 99.

- p. 29. Psammi filius. Zie ook bij herod. § 160.

- ibid. post - ab Aegyptiis interficitur. Niet buiten wil en weten van Amasis. § 169.

- Lib. III. p. 30. foedere cum Arabum rege juncto. Ook § 8 had in dit uittreksel kunnen worden opgenomen.

- p. 31. Quando hunc arcum tendere valeret. Naar de letter: quando Persae - tendere valerent. En dan heeft de boodschap uit Ethiopië een' beteren zin. Er staat ook niet te vergeefs: ὅυτω ἐυπετέως. De Koning zelf spande dien boog in de tegenwoordigheid der gezanten, en toen, ἀνεὶς τὸ τόξον, παρέδωκε τοῖσι ἥκουσι. § 21, 22.

- p. 34. dolore et febri consumtus est. Aan § 62-66 is door waardenburg te weinig regt gedaan.

- Lib. IV. p. 37. priusquam de ipsa loquatur expeditione. Voeg er bij: (cujus tamen causas memorat) § 1, 4.

- p. 39. cujus magnitudo accurate dimensa ab Herodoto traditur. Het gebrek der interpunctie maakt deze zinsnede vrij dubbelzinnig.

- p. 40. Jonasque jubet, - hunc fluvium jungere. Voeg er bij: καὶ ἐνταῦθα ἀυτὸν περιμένειν. § 89.

- p. 41. sed cum armentis recedere. Vooral ook τὰ ϕρέατα - συγχοῦν, - - § 120.

- Lib. V. p. 47. Cleomenes. Bij het vermelden van dezen naam had misschien niet moeten vergeten worden, 't geen herod. aanteekent: εἶχε τὴν βασιληΐην - § 39. ὗν τε ὀυ ϕρενήρης - § 42. Want dit verklaart mede het mislukken van Aristagoras' voorstel.

- p. 49. Clisthenes. Van § 67, 68 is geen gebruik gemaakt. Desgelijks missen wij te veel van § 73-77.

- p. 50. Hippias - spe dejectus. § 94, 95 zijn voorbijgegaan.

Waard. Lib. VI. Miletus - redacta est. § 22-27 staan bij waardenburg niet vermeld.

- p. 56. Demaratus. Wij vinden niet § 52-60.

- p. 58. primum devicerunt Carystios. Bij herod. gaat nog vooraf § 97, 98.

- Lib. VII. p. 60. consilium suum exponit; t.w. de Graecia subigenda. De vorige zinsnede bij waardenburg maakt deze bijvoeging noodzakelijk.

- p. 61. Athon montem, ad evitandum naufragium - § 24 noemt nog eene andere reden.

- ibid. Abydum proficiscitur. Met enkele woorden had ook kunnen gewaagd zijn van § 27, 28, 29, 37, 38, 39.

- p. 65. In Siciliam. Wij missen § 153-156. Ook is § 168 der vermelding wel waardig.

- Lib. VIII. p. 73. arcem, quam perpauci - defendere conabantur. Is dit niet een al te flaauw voorstel van de zeer kloeke verdediging, die § 52, 53 staat aangeteekend?

- p. 74. ad proelium - se omnes parant. § 64, 65 hebben ook nog iets bijzonders.

- p. 79. orantes Lacedaemonios, ut - - Dit is onnaauwkeurig. Vroeger waren de Lacedaemoniërs hiertoe aangezocht. Thans was de bede gerigt tot de Grieken in 't algemeen. § 132.

- Lib. IX. p. 82. tum statim Mardonius. Van § 14-20 schijnt te weinig vermeld.

- ibid. at protinus Athenienses se obtulerunt. En zij deden zulks, ὀυ βουλομένων τῶν ἄλλων. § 21.


(*) Bekend door zijne pogingen om ons geslacht van de apen af te leiden, en door zijn scheldboek tegen den Gouverneur van der capellen.

(*) Deze Recensie werd gesteld vóór het uitbarsten des Brabandschen oproers, hetwelk alles uit zijn verband heeft gerukt. Redact.

(*) Bij het overzigt over die vier bijzonderheden waren wij niet tevreden, dat daarbij gemist werd eene aanwijzing, hoe herodotus karakters weet te teekenen. Reeds stonden wij in begrip, dit als eene fout op te geven, en hadden reeds iets aangeteekend van 't geen desaangaande kon gezegd worden. Later is ons gebleken, dat waardenburg dit artikel voor de volgende afdeeling heeft gespaard. Of het daar beter geplaatst zij, dan hier, willen wij niet beslissen. In volkomen vrede met waardenburg, hebben wij onze aanteekeningen verscheurd.

(*) Over eene uitdrukking bij herodotus verschillen wij hier met waardenburg ten eenemale. Zij is deze: L. I, § 122, τραϕῆναι - γυναικός. ἤΐε τε ταύτην ἀινέων διὰ παντός. ἦν τε ὁί ἐν τῷ λόγῳ τὰ πάντα ἡ κυνώ. De laatste uitdrukking houdt waardenburg voor de beschrijving van cyrus' teederheid jegens zijne voedstermoeder; bijkans alsof er stond: het was alles bij hem: ἡ κυνώ; hij was er vol van. Wij verzoeken hem, de plaats nog eens in te zien; want 't zij deze uitlegging van hemzelven zij, 't zij van eenigen uitlegger, wij moeten haar tegenspreken. Niet alleen is het niet in den trant van herodotus, eerst te zeggen: ήιε ταύτην ἀινέων δ π. en daarna in denzelfden zin nog eens: ἦν τε ὁι τὰ πάντα ἡ κ.; maar ook wijst het verband eene andere uitlegging aan. Er staat: hij prees die vrouw; of, hij was uitvoerig in haren lof; maar altoos was en bleef zij
in zijne voordragt ἡ κυνώ d.i. hij sprak niet anders van haar, dan met den (dubbelzinnigen) naam: ἡ κυνώ. En die naam gaf voedsel aan de fabel: ὡς ἐκκείμενον κῦρον κύων ἐξέτρεψε. -

(†) P. 175. ingens oritur evidentia. Dit adject. bij dit subst. komt ons zeer hinderlijk voor.

(*) Borger moet dit beslist hebben in eene bekroonde verhandeling. Is er dan niemand, die aan waardenburg, of aan ons, dat opstel leenen wil? Wij hebben alles van borger gelezen; dit alleen kunnen wij niet bekomen.

(†) Het oordeel van waardenburg op p. 237 is grootendeels waar; toch wat te hard; en ongaarne zagen wij het b.v. op thucydides toegepast.

(*) Wij hadden hier den kloeken artabanus gaarne bijgevoegd.

(*) Van wijn, Historische Avondstonden, Iste D. bl. 225.

(*) Uitgesproken bij het Rotterdamsch Department der Maatschappij tot nut van 't algemeen, in Febr. 1822.

(*) Een mètre is 3 voet, 2 duim, 2 lijn Rijnlandsch.

(*) Voorgelezen den 9den Dec. in de Rotterdamsche Afdeeling der Maatschappij tot nut van 't algemeen.

(*) In zijne laatste Leerrede over matth. VII:21, gehouden 18 Oct. 1829.

(†) In eene Redevoering, gehonden in het Departement tot Nut van 't Algemeen, 4 Nov. 1829.

(‡) Als Bestuurder des Departements.

(§) In twee Leerredenen, over 1 kon. XVIII:12, laatste gedeelte, en over Ps. XXII:31 en 32, uitgegeven bij n. cornel.

(*) Priesters en Leeraars, wie en waar zij zijn mogen.

(*) Gehouden in April 1829 in Zaandamsch Departement der Maatschappij: tot nut van 't algemeen.

(*) Teyler's Godgel. Genoots. D. XXII. bl. 163-165.

(*) Wanneer men de reden mogt vragen, waarom deze Razernijën zoo lang gestaakt zijn, zij ligt niet, lieve Lezer! daarin, dat er minder geraasd wordt; maar moet gedeeltelijk worden toegeschreven aan de politieke razernijën, die de geleerde razernijën thans overschreeuwen.

(*) Zie, onder vele, de opgave der geboorten, Haarl. Courant van 16 Jan., art. Parijs, in 1829; zijnde 29,601 kinderen, waarvan 10,475 onechte!

(*) Waardoor dan ook inderdaad al het verhoopte voordeel van het zoo lang bediscutieerde besluit van 's lands hooge vergadering voor den stedeling verloren gaat; terwijl intusschen het op nieuw bezwaarde en bezwarende behouden blijst.

(*) Op eene zeer verpligtende wijze aangezocht, eene spreekbeurt te vervullen in de Amsterdamsche Afdeeling der Hollandsche Maatschappij van Fraaije Kunsten en Wetenschappen, waar vrouwen bij de voorlezing tegenwoordig zijn, meende ik met dit eenvoudig verhaal van onderscheidene treffende omstandigheden, door den schrijver meestal gelukkig voorgedragen, geene ondienst te zullen doen. Daarmede was echter nu ook deszelfs bestemming vervuld; en het is alleen op minzamen aandrang van den Heer Redacteur der Vaderlandsche Letteroefeningen, dat ik het ter plaatsing in deszelfs Mengelwerk overgeve; zij het dan ook maar, om het verlangen naar het werkje zelf, dat nog zeer veel schoons en belangrijks, en vooral in vaster zamenhang, bezit, en daarbij zijne bronnen uitvoerig aanwijst, hetzij in het oorspronkelijke, hetzij in eene verwachte vertaling, te beter op te wekken.

(*) Zie, omtrent de aanleiding tot dezelve, het Mengelwerk van ons vorig No.

(*) Volgt het onzen Lezeren reeds bekende geval.

(*) Het bekende Volkslied: Wilhelmus van Nassouwen, wordt met zooveel waarschijnlijkheids aan marnix toegeschreven, (zie Mr. j. scheltema, Geschied- en Letterkundig Mengelwerk, D. III. St. 3. bl. 174; n.g. van kampen, Geschiedenis der Letteren en Wetenschappen in de Nederlanden, bl. 115, 116) dat ik niet geaarzeld heb, in een dichtstuk, hetzelve stellig, als door hem vervaardigd, te doen voorkomen.

(*) ‘Met reden,’ zegt de Heer schbltema, (Staatkundig Nederland, D. II. bl. 72) ‘zou iemand, die niet bedacht, dat volksdankbaarheid schaars is in Gemeenebesten, kunnen vragen: waar staat 's mans standbeeld?’

(*) De Heer hurgronje, in Zeeland, had het voornemen opgevat, om aldegonde te West-Souburg, in Walcheren, waar hij begraven ligt, een Gedenkteeken op te rigten, toen een vroegtijdige dood hem daarin verhinderde. (Baron h. collot d'escury, Hollands Roem in Kunsten en Wetenschappen, D. II. bl. 86 der Aanteek. en Bijdr.)

(*) Manches à l'Evêque.

(*) De naar het leven geteekende Afbeelding van dit hoogstopmerkelijk Broederpaar dacht ons den Lezeren van dit Tijdschrift niet ongevallig te zullen zijn. Aan de heuschheid des Uitgevers van den Nederlandschen Hermes zijn wij den letterdruk verschuldigd, die dezelve vergezelt. - Redact.

(*) Uitgesproken in het Genootschap Prodesse conamur binnen Arnhem.

(*) Het volgende stukje, door mij in de Hollandsche Maatschappij van Fraaije Kunsten en Wetenschappen, op den 10 Februarij 1830, voorgelezen, is genoegzaam geheel uit wagenaar's Beschrijving van Amsterdam getrokken; het bevat alzoo niets nieuws; en echter heb ik het veelvuldig en herhaald aanzoek, tot het in 't licht geven van hetzelve, niet langer kunnen wederstaan. Ik schrijf dit aanzoek alleen aan de inkleeding toe, die zoowel aan vrouwelijke als mannelijke hoorders scheen te bevallen; is dit nu ook het geval bij den lezer, dan houdt alle verantwoording op ten aanzien van hen, die mij tot de publiekmaking van dit gelegenheidsstukje hebben overgehaald.



j. koning.

(*) Vanwaar nog de oude Doelenstraat.

(*) Wij, die ten aanzien der geoorloofdheid van den Eed van den geëerden Schrijver verschillen, laten deze en andere beweringen voor deszelfs rekening. Redact.

(*) De schrijver van het oorspronkelijke bezigt hier het woord langue Neerlandaise, hoewel ik haar, in het Fransch, liever langue Belgique zoude noemen, zoo als zulks reeds door den Heer j.j. moke aangenomen is op den titel van zijne in 1822 te Gent uitgegevene Principes de la langue Belgique. Ook de Heer lauts, Hoogleeraar in de Nederduitsche Taal- en Letterkunde aan het Koninklijk Atheneum te Brussel, zegt in de voorrede van deszelfs voortreffelijke, in de noordelijke provinciën misschien te weinig bekende, Elemens de la langue Hollandaise, waarvan reeds in 1825 te Brussel eene tweede veel verbeterde uitgave in het licht verschenen is, dat de door mij voorgestelde benaming ten minste zoo naauwkeurig zoude zijn als die van langue Hollandaise, terwijl hij geenszins van langue Neerlandaise rept. En welk gedeelte van ons vaderland zoude toch met eenigen schijn van grond daartegen kunnen opkomen? De Zuidnederlanders, of eigenlijk gezegde Belgen, zeker niet. Maar de Noordnederlanders? Deze noemen immers de Nederlandsche taal, zoodra zij over dezelve in het Latijn spreken of schrijven, lingua Belgica; en
hebben niet velen hunner Dichters reeds voorlang de woorden Belg en Batavier onderling verwisseld, naar dat hun zulks om het metrum te pas komt? Wilde ik voorbeelden bijbrengen, ik had de Oden en Gedichten van feith slechts op te slaan, om op onderscheidene plaatsen deze verwisseling te vinden. Zoodat ik geloof, dat men hierin slechts een man van eenig letterkundig gezag tot voorganger zoude behoeven, om het spoedig gevolgd te zien. - Vertaler.

(*) Dit kunnen wij niet zoo gaaf toestemmen. Immers een vijfjarig verblijf in Brussel, gedurende welk de Vertaler dezes met alle standen der maatschappij in betrekking stond, heeft hem overtuigd, dat er in het hoogere gedeelte der stad, hoewel aanmerkelijk minder dan in het lagere kwartier, toch ook Vlaamsch gesproken wordt. Zoo kennen wij b.v. in de Huishoudensstraat vlak aan de Hallepoort, in de O.L.V. van Gratie-straat, en andere van dit kwartier, onderscheidene huisgezinnen, waar niet dan Vlaamsch gesproken wordt, en van welke sommige leden bijkans geen Fransch verstaan. - Vertaler.

(*) Dit Charter wordt medegedeeld in de Verhandeling over de Nederduitsche Taal- en Letterkunde van den Heer willems, Deel I. bl. 133. - Vertaler.

(*) Zij waren allen in de Nederlandsche taal vervat. Slechts één Charter werd door de Hertogen van Braband (vóór de tijden der Bourgondische regering) in het Fransch uitgevaardigd, omdat de zoon van den Koning van Frankrijk daarin deel had, en dit noemde men gewoonlijk en bij uitsluiting het Waalsche Charter. - Vertaler.

(*) In het aangehaalde werk, bl. 27. - Vertaler.

(†) Zie Mengelingen van vaderlandschen inhoud, uitgegeven door j.f. willems, Antwerpen, 1829, bl. 388, alwaar het oorspronkelijke voorkomt, dat in de Fransche taal was uitgevaardigd, omdat het ten antwoord diende aan de Walen. - Vertaler.

(*) De arrondissementen Brussel en Leuven van de tegenwoordige provincie Zuid-Braband.

(†) Oostvlaanderen, Westvlaanderen en Antwerpen.

(‡) Zie het Dictionnaire géographique et topographique des neuf departemens réunis, par oudiette, Paris, 1804, Introduction, page XVII, XXI, XXVI et XXX. - Vertaler.

(**) Men vindt daarvan een staaltje in de Tablettes Belges, contenant des faits, des anecdotes et des observations sur les moeurs, les usages et les coutumes de Bruxelles. Bruxelles, 1825, page 163.

(*) Weare, bankhouder van dit huis, werd met een pistoolschot omgebragt door thurtell.

(*) Tredmolen, eene soort van ronden, beweegbaren vloer, geplaatst op een schuinsch vlak, verdeeld in gelijke afperkingen. De veroordeelden houden denzelven, al tredende, in gestadige beweging. Een zeer zware, afmattende, ja schier moorddadige arbeid!

(*) Deze wijze Dame, met wie ik nog steeds dagelijks verkeer, fluisterde mij onlangs in het oor, dat de dichtregelen, waarin ik haar bezongen heb, meerdere goedkeuring bij de voorlezing daarvan in eene Departementsvergadering der Maatschappij Tot Nut van 't Algemeen te Groningen hadden verworven, dan dezelve veelligt verdienden; zij vertelde mij voorts, dat er hier en daar, geheel tegen mijne bedoeling, afschriften daarvan bestonden; dat anderen het stukje gaarne nog eens wilden lezen; en meende dus daaruit te moeten besluiten, dat het niet geheel ongepast zoude zijn, wanneer ik hetzelve in het een of ander tijdschrift aan het publiek mededeelde; zij ried mij aan, hetzelve aan den Redacteur der Vaderlandsche Letteroefeningen in te zenden, en heeft mij plegtig beloofd, mij bij gelegenheid mede te deelen, of zijn Ed. het der plaatsing waardig keurde; terwijl zij misschien naderhand mij wel eens zoude vertellen, hoedanig het publiek deze mededeeling had ontvangen. Ik heb geene redenen gevonden, waarom ik niet aan den raad mijner goede Leidsvrouw gehoor zoude geven.

(*) Men leide uit het beginsel, dat wij hier voorstaan, niet af, alsof daardoor de woelingen van sommige Zuid-Nederlanders zouden kunnen verdedigd worden, onder den naam van grieven bekend; met name die van onbepaalde vrijheid van onderwijs en gebruik der Fransche taal. Vooreerst toch is dat gevoelen onder hen niet algemeen; veel min deelen daarin de Noord-Nederlanders, en is het dus niet het algemeene volksgevoelen; en, ten andere, zoude het toege ven aan beide schadelijk zijn. Onbepaalde vrijheid van onderwijs strekt zigtbaar, in de gevolgen, om naderhand verlichting door dat onderwijs te kunnen tegengaan, en is het werk van loyola's aanhang; terwijl het gebruik der Fransche taal, in stede van onderlinge aansluiting te bevorderen, en een eigen algemeen volkskarakter te bewerken, beide zal tegengaan.

Wat bralt hij op den naam van vrij? 
Wie vreemden slaafs poogt na te klappen, 
Is rijp voor vreemde slavernij. 


zegt de Groninger Dichter spandaw, in zijne Volksliederen.

Wij, die ons beroemen mogen (zegt de Heer collot d'escury, in zijn werk: Hollands roem in Kunsten en Wetenschappen) een vrij en van anderen onafhankelijk volk te zijn, zullen nimmer vergeten, dat rede en ervaring de Natiën, die Natiën blijven willen, als om strijd toeroepen (en dit zijn weder de woorden van een' derden): Eert eigene Taal en eigene Letterkunde! - Hoezeer was reeds de in staatkunde doorslepen viglius van zuichem hiervan overtuigd, toen hij, schoon een getrouw aanhanger van philips den II, den aan hem gezonden Spaanschen Gezant, hoe zeer het tegendeel eischende, niet anders dan in de vaderlandsche taal wilde te woord staan!

(*) Het is ongetwijfeld om deze reden, dat, zoo wij wèl onderrigt zijn, het brandmerk in Frankrijk op eene geheel andere wijze wordt aangebragt. Men heeft, namelijk, den veroordeelde, vóór dat hij op de executieplaats komt, een hemd doen aantrekken, dat van achteren met strikken is voorzien, in diervoege dat hetzelve alleen voor zoo verre wordt weggetrokken en de schouder ontbloot, als er plaats wordt vereischt om het ijzer te zetten.

(*) Het is zonderling, dat volney, die beweert, dat de mensch geene denkbeelden erlangt, dan door tusschenkomst zijner zintuigen, heeft kunnen vaststellen, dat het denkbeeld of geloof aan de onsterfelijkheid zoude zijn ontstaan uit de verhalen der Phenicische zeelieden, toen deze, de zuilen van Hercules voorbijgezeild zijnde, ten einde van den Oceaan, eilanden meenden ontdekt te hebben, waar eene eeuwige lente heerscht; en uit welke berigten, gevoegd bij de uitleggingen en verklaringen der sterrewigchelende priesters van dien tijd, (welke weder op andere gronden steunden) de Elisesche Velden en de Benedenwereld derzelver oorsprong zouden hebben ontleend. Hij schijnt daarbij te hebben uit het oog verloren het hemelsbreed verschil tusschen het denkbeeld van het bestaan eener eeuwige lente op deze aarde, en het geloof, dat de mensch deze eeuwige lente zoude kunnen beleven. Dit laatste werd ten allen tijde door de menschelijke zintuigen regtstreeks tegengesproken, als welke toch den sterveling nimmer anders dan zijne vernietiging aankondigden. Het geloof aan de onsterfelijkheid moest dus uit geheel iets anders, dan uit de indrukken of gewaarwordingen der zinnen, deszelfs oorsprong ontleenen: het was het geestelijke, het onsterfelijke in zijn eigen binnenste, hetwelk zich hier deed gevoelen, en zonder welks bezit de geheele zinnelijke wereld niets aanbiedt, hetwelk hem tot dit denkbeeld leiden kan.

(*) Deze negen natiën werden te Brussel in 1321 ingesteld, en waren zoo veel als de gilden, waarin de verschillende ambachten waren ingedeeld. Zij vertegenwoordigden het derde lid der stad Brussel. - Vertaler.

(*) 

‘o Neêrland! wie is u in spraak gelijk, 
Zoo kort, zoo net, zoo zin, zoo woordenrijk?’ 


(*) Zie hier 's mans eigene woorden, zoo als men dezelve leest in zijne Aanleiding tot de kennis van het verhevene deel der Nederduitsche Sprake, D. I. bl 57: ‘Het Belgisch of Nederlandsch, dat in de zeventien provinciën gesproken wordt, en 't welk vóór twee eeuwen den naam van Vlaamsch voerde, omdat die provincie toen bij uitnemendheid bloeide en door koophandel wijd vermaard was, heeft, met het verminderen van Vlaanderen en Braband en het opkomen van ons land, nu bij uitstek den naam van Hollandsch gekregen.’ - Vertaler.

(†) Dit kan men bevestigd vinden in de boven aangehaalde Verhandeling over de Nederduytsche Tael- en Letterkunde van den Heer j.f. willems. - Vertaler.

(‡) Wie denkt hier niet aan de, ook als Nederduitsche Dichters, beroemde Gentenaars daniel heynsius en jacobus zevecotius, en aan den, ook als zoetvloeijend Dichter, bekenden Antwerpenaar caspar van baerle? - Vertaler.

(§) Aan wiens hoofd men zeker den geleerden Brusselaar philips van marnix, Heer van St. Aldegonde, tevens als Hekelschrijver en Dichter bekend, stellen mag. - Vertaler.

(*) Zie zijne Proeve van Taal- en Dichtkunde, D. II. bl. 440. - Vertaler.

(†) Zie deszelfs Aanmerkingen omtrent de Nederlandsche Taal, bl. 34.

(*) Niet alleen doet vertragen, maar zelfs kan doen stilstaan, wanneer dezelve door de koude verdikt is, of wel door stof, 't welk zich aan dezelve hecht; hetgeen veroorzaakt, dat sommige plaatsen, waar de olie ontbreekt, door de werking der dampkringslucht verzuurd of geoxydeerd worden. - Vertaler.

(†) A posteriori is zulks waar, maar niet a priori: want dan moeten wij ons verwonderen, hoe het mogelijk zij geweest, dat de Boekdrukkunst eerst 14 Eeuwen na de Christelijke tijdrekening is uitgevonden, daar het graveren en munten reeds lang vóór die tijdrekening bekend was. Wij willen daarbij opmerken, dat de eenvoudigste denkbeelden dikwerf het laatst voor den geest komen, en men veelal van veraf zoekt, hetgeen men kort bij zich heeft. - Vert.

(*) Editor and friend. De vriend des uitgevers is de persoon, die de stukken, het tooneel betreffende, stelt.

(*) Wij nemen de volgende Schets over, als een staaltje der onbeschaamde leugens, welke men buitenslands over ons Vaderland uitvent. Naar ons denkbeeld is dezelve van een' verloopen Zwitserschen Gouverneur in ons Vaderland, (gelijk er, helaas! zoo velen zijn) die, na het goede ten onzent rijkelijk genoten te hebben, wegens onkunde of wangedrag weggejaagd is. Zulk een wezen zoekt zich dan op die wijze op onzen landaard te wreken. Nederlanders! neemt toch geene vreemdelingen tot vorming, of liever misvorming naar geest en hart, uwer kinderen!

(†) Bibliothek der neuesten Weltkunde, herausgegeben von malten, VIII Th. Aarau, bei sauerländer, 1829.

(*) Wat weet de man dit juist! Het is alsof hij er oorkonden van had geraadpleegd. [Men beschouwe deze en volgende kleine noten van den Vertaler slechts als een niet noemenswaardig deel van de duizend - en - eene, welke er te maken zouden zijn.]

(‡) De schrandere bol! Hij denkt dus, dat Holland alleen door dijken, en niet door duinen, tegen de zee wordt beschut.

(*) Daar moet de man zijne geleerdheid nu eens laten luchten. Hij herinnert zich de dertig tirannen van Athene. Zekerlijk had Amsterdam, onder de witsens, de van beuningens, de hoofden, de temmincks, veel van Athene onder de dertig tirannen!

(†) Om dit te kunnen beoordeelen, herinnere men zich, dat de meestmogelijke laagheid, slechtheid en wreedheid, met domheid en bijgeloof gepaard, moord, vergiftiging, uitsteken van oogen, enz. te Konstantinopel onder de Grieksche Keizers aan de orde van den dag waren. Nu is Holland nog erger!!

(‡) Dit deden de Karthagers dus niet, de Hollanders wel? O, die kundige man!

(*) De geleerde man schrijft zesar.

(†) De snaak weet niet, dat juist de poging, om de Belgen te verlichten en verstandiger te maken, beproefd, lang volgehouden is, maar op de vrees der Belgen voor de Priesters heeft schipbreuk geleden.

(‡) Hoe kan men dit, wanneer zij in gierigheid ontaardt?

(*) Hoe strookt deze vuile lastering met het zoo even gezegde, dat er weinig galanterie in Holland plaats heeft?

(†) Niet? bij de schrapers, bij welken alles te koop is? Dat is toch zonderling!

(*) Dus nog erger dan de Napolitanen, Pauselijke sbirren en Turken? Ware de Schrijver een Franschman, (en de Hemel weet, wie en wat hij is!) wij zouden hem alleen op Waterloo wijzen.

(†) Ook al zeker louter speculatie?

(‡) Getuige onze Tentoonstellingen!

(§) O schimmen van erasmus, de groot, oldenbarneveldt, maurits, de witt, de ruiter, willem III, hemsterhuis, schultens, nieuwland, borger!

(**) Zoo zijn dan bilderdijk, helmers, tollens, loots en zoo vele anderen, hier niet allen te noemen, slechts Rijmelaars?

(*) Wie dat wel zijn mag?

(†) Waar, zeer waar! De Schrijver zelf is er het sprekendst bewijs van.

(‡) Hier komt de aap uit de mouw. De Schrijver van dit zamenraapsel van leugens en lasteringen, naar wiens kundigheden men niet meer behoeft te vragen, zal zekerlijk naar evenredigheid derzelve geacht en behandeld zijn. Maar er is toch nog een landgenoot van hem geweest, zekere wyttenbach, die men zegt, dat zoodanig als een Paria behandeld is, dat hij Holland boven zijn Vaderland stelde. Maar deze man zal aan den kundigen Schrijver gewis onbekend zijn. Nu, men behoeft ook niet alles te weten! Over alles te schrijven? dat is eene andere vraag.

(*) Dit is dus de kleeding van alle personen boven de veertig jaren!

(*) Deze postschuiten onderhouden de dagelijksche correspondentie tusschen den vasten wal en het Eiland; des winters heeft dezelve, door middel van booten, op een ander punt des Eilands plaats.

(*) Naar ik sedert vernam, is aldaar thans eene jaarlijksche veulenmarkt opgerigt.

(*) Voorgedragen in het Zeeuwsch Genootschap der Wetenschappen te Middelburg, den 4den van Slagtmaand 1829.

(†) Examen critique des apologistes de la réligion Chrétienne, édition de 1767, page 236 etc.

(*) Videatur inprimis Decretum gelasii Papae, Corp. Jur. Can. Decret. I Part. Distinct. XV. Cap. III.

(*) Hand. XVI:16. παιδίσκην τινὰ ἔχουσαν πνεῦμα Πύθωνος, κ. τ. λ. D.i. Zekere jonge slavin, hebbende eenen geest, of eene aanblazing van Python. Paulus sprak dien geest aan, even als een waarlijk bestaand wezen, en wierp hem uit, vs 18. Het vermogen van den God Apollo, om de gaaf der profetie te schenken en verborgenheden te openbaren, werd dus schijnbaar erkend. Wat heeft men dan te denken van de bezetenen door Demons?

(*) Jacobus, de eerste opziener der gemeente van Jeruzalem, die de moeder was van alle Christengemeenten uit de Joden, en welke jacobus een Apostel, en wel de bloedverwant van jezus, schijnt geweest te zijn, was, blijkens zijnen Brief aan de twaalf Stammen in de Verstrooijing, die opgenomen is onder de boeken van het Nieuw Verbond, (althans naar het oordeel van vele geleerden) doordrongen van Esseensche grondbeginselen. De eerste Kerkvaders, b.v. justinus de Wijsgeer en Martelaar, gingen veelal uit de school van plato tot het Christendom over.

(*) Dit wanbegrip van sommige Wijsgeeren, in onzen tijd door schelling vernieuwd, wordt reeds door paulus bestreden, en de persoonlijke onsterfelijkheid, met verantwoordelijkheid en vergelding, tegen hen gehandhaafd, in zijnen eersten Brief aan de Korinthers, Hoofdst. XV. Voor zoo ver de Apostel aldaar in nadere bijzonderheden treedt, behooren die tot het bestek der stellige, en niet der wijsgeerige Godgeleerdheid. De eerste is de zaak der Kerkleeraars alleen; de laatste, die van alle nadenkende menschen.

(*) Dit vernam ik later, dat ook aan het oude Schild plaats had, waar over het algemeen de ingezetenen bijzonder milddadig zijn.

(*) Dus omtrent zoo groot als Amsterdam, dat op 900 à 950 Rijnl. morgens begroot wordt.

(*) Dit is de eenigste watermolen van het Eiland, op hetwelk overigens vijf, zoo koren- als pelmolens, gevonden worden.

(*) Wel te verstaan, wat het tweede betreft, hoofdzakelijk in Vriesland, Heer Verhandelaar! - Redact.

(*) Ook dit spreekwoord zal, meenen wij, velen onzer lezeren onbekend zijn. - Redact.

(*) In de Vriesche kraamkamer namelijk. - Redact.

(*) Vóór eene halve eeuw, of daaromtrent, - in dien zoogenaamden goeden ouden tijd - zwierven in sommige oorden van ons vaderland ook wel zoodanige benden, die de schrik der landlieden waren, en gedeeltelijk van roof leefden. Zij namen gewoonlijk hun verblijf bij eenen boer, die op eenigen afstand buiten het dorp woonde. Geen landman durfde zijne schuur aan die ongenoode gasten weigeren. Doch tot vergelding bestolen zij hem niet, die hun huisvesting verleende. Dat zwervend gespuis, uit Azië afkomstig, zoo het schijnt, was hier mede bekend onder den naam van Heidenen.

(*) Met dergelijke vertellingen van kabouter- en aardmannetjes, die des avonds uit den grond opkwamen, hield men weleer ginds en elders hier te lande ook elkander soms bezig, om den tijd, in de winteravonden vooral, te korten. Het was, volgens die kinderachtige sprookjes, een goed volkje, dat niemand eenig kwaad toebragt, doch weleens dezen en genen, uit boertige plagerij, soms eene pots speelde.

(*) On the state of Lunatics etc. London, 1829.

(*) Sedert mijnen terugkeer van Engeland houde ik mij onledig met een werk over den staat der Genees- en Heelkunde in Engeland, en hoop ik, als de Voorzienigheid mij gezondheid schenkt, hetzelve nog in den loop van dit jaar uit te geven, en alsdan breedvoeriger over dit gedeelte der Geneeskunde uit te weiden. - H.

(*) Napoleon sprak deze aanmerking op een' toon van zoo diepe overtuiging uit, alsof hij ze op een' geheel anderen dan den held van zijn verhaal had toegepast.

(*) Onzes oordeels elk, die den gang der zaken in Frankrijk opmerkzaam gadesloeg en de Franschen kent. - Redact.

(†) Bespotten? Neen, zeker! Maar beklagen? Maar de Natie beschimpen, die hem verdreef? Maar niet juichen in den val der Jezuiten, als gevolg van den zijnen?..... Deze vragen gelden niet den Dichter van dit, maar dien van een ander vers, op de jongste gebeurtenissen betrekkelijk. - Redact.

(*) Je suis affamé.

(†) J'ai grand faim.

(§) J'ai faim.

(*) Gehouden in Jan. 1830. bij het Groninger Departement der Maatschappij: tot nut van 't algemeen.

(*) Hier zweeg de Keizer eenige oogenblikken, als hield hij iets terug. Op het papier kan dit alleen door eenige stippen worden uitgedrukt. Napoleon maakte van deze soort van tusschenbedrijf gebruik, om adem te scheppen voor de ontknooping van het tafereel.

(*) Deze woorden uitsprekende, naderde napoleon de Keizerin, en nam de houding aan, alsof hij een' dolk trok. Zijn spel was zoo meesterlijk, dat de Hofdames zich, gillende van schrik, tusschen hem en zijne Gemalin wierpen. Als een volleerd
tooneelspeler vervolgde hij thans zijn verhaal, zonder zichzelf door aandoening te laten overmeesteren, zonder den schijn te hebben, de aandoening, die hij verwekt had, op te merken.

(*) De Keizerin verzocht den Keizer, er eenige bijzonderheden nopens het lot van giulio bij te voegen. Napoleon antwoordde laconisch: ‘De geheimen der kloosters zijn ondoordringbaar.’

(*) La belle Jardinière; dus heette de eerste minnares van hendrik den IV.

(*) De aanleiding tot de vervaardiging van dit gedicht is de volgende: Na de overwinning te Navarino, en bij het vernemen, dat de Bevelhebber der Russische scheepsmagt een Nederlander was, plaatste de verdienstelijke Dichteresse eenige dichtregelen ter eere der overwinnaars in het Letterlievend Maandschrift; en dit stukje ter kennisse van den Vlootvoogd heiden gekomen zijnde, gevoelde de Held zich opgewekt, deswege der vaderlandsche Dichteresse zijne erkentenis te betoonen, door de toezending van een geschenk, hetwelk, onder de omstandigheid, waarin de achtingwaardige Vrouw verkeert, voor haar eene bijzondere waarde moest bezitten en behouden. Het geschenk bestaat in eene fraaije Pendule, geheel verguld, en waartegen een insgelijks verguld vrouwebeeld leunt; terwijl het voetstuk een uitmuntend speelwerk bevat. Een eigenhandige Brief des Admiraals ten geleide van dit geschenk, den 3den April 1830 uit het thans bevrijde Griekenland geschreven, bevat 's mans dankbetuiging, benevens de belofte, om, bij het bezoeken van zijn Vaderland, haar te komen zien, die zijne overwinning door hare zangen verheerlijkte.

(*) Volgens de vertaling van den Hoogleeraar van der palm.

(*) Weinig kon de geachte Spreker voorzien, wat sedert is gebeurd. Mogt 's Konings onbegrensde goedwilligheid de muiters tot inkeer brengen!.... Redact.

(*) Door de gereede plaatsing van dezen Brief achten wij ons ontslagen van het beoordeelen der bovengemelde Afscheidsrede in onze Boekbeschouwing. Redact.

(*) Geheime bevelschriften des Konings, volgens weike personen, die mishaagden, zonder vorm van regt gevangen genomen werden.

(*) Wij hopen meer, dan wij gelooven, dat des Vertalers gunstig oordeel door de uitkomst bevestigd worde. Redact.

(*) Het denkbeeld, dat aan dit rijmelarijtje ten grondslag ligt, is ontleend uit de bekende Ode van horatius, L.I. Od. 3, waar hij het schip aanspreekt, dat zijnen virgilius naar Attica zoude voeren:



‘Navis, quae tibi creditum 
Debes Virgilium, finibus Atticis 
Reddas incolumem, precor, 
Et serves animae dimidium meae.’ 


De persoonsverbeelding is door mij welligt te lang volgehouden. Er ontbreken echter bij oude en nieuwere Schrijvers geene voorbeelden, om mij tegen dezen schijn te verdedigen.

(†) De uitdrukking Aeolisch woud zal welligt ongewoon toeschijnen. Ik verdedig dezelve met de plaats bij virgilius, Aen. L.I. vs. 61, waar hij, den kerker der winden beschrijvende, zegt:

‘molemque et montes insuper altos 
Imposuit.’ 


(*) In het Mengelwerk dezer Letteroeff. voor 1823. No. VIII.

(*) Voorgedragen in de Hollandsche Maatschappij van fraaije Kunsten en Wetenschappen, Afd. Amsterdam.

(*) Men weet, dat de Chinezen, trotsch van aard zijnde, zich gaarne eene hooge oudheid toeëigenen, en dat derhalve op zoodanige overlevering niet veel te vertrouwen is.

(*) Gaarne ruimen wij een plaatsje in aan dezen brief; hoezeer wij voor ons niet inzien, hoe iemand uit het slot van genoemde stukje ooit iets ten nadeele van van alphen zou kunnen afleiden, als meende men, of als wilde men anderen in den waan brengen, dat de voortreffelijke man eenig gewigt aan dergelijke voorspellingen hechtte. Die vermelding geschiedde immers eeniglijk, om de bron, waaruit men die voorspelling geput had, op te geven; want wie kende het werkje van den Graaf van flisco, of had het ooit gezien? - Redact.

(*) Gedaan in het Departement Zaandam, den 17 van Lentemaand 1830.

(*) Bezwaren tegen den Geest der Eeuw, bl. 84 en 85.

(†) Geestelijke Wapenkreet, bl. 8.

(*) Geplaatst in het Mengelwerk der Vaderl. Letteroeff. voor 1828. No. III.

(†) Men neme in aanmerking, dat dit werd gezegd, toen Congregatie en Missionarissen onder karel X nog vrij spel hadden.

(*) Algemeen Verslag der Maatschappij Tot Nut van 't Algemeen, 1812, bl. 78.

(*) Namen der onderwijzers van drie onderscheidene Armenscholen te Zaandam. Beide eerstgenoemden geven, sedert eenige jaren, op eene door het Departement, onder gunstige medewerking der Regering van deze stad, opgerigte school, onderrigt in lezen, schrijven en rekenen aan zoodanige werklieden en knapen boven de 12 jaren, die weinig of niets geleerd hadden. Wegens het toenemend aantal der leergierigen werd ook de laatste den vorigen winter te hulp geroepen; en door een ongenoemd menschenvriend was mij de aangename taak opgedragen, om aan deze achtingwaardige mannen, ten blijke van goedkeuring, een boekgeschenk ter hand te stellen op de Departementsvergadering.

(*) Wat sedert 25 Aug. l.l. voorviel, moge het boven gezegde bevestigen.

(*) In het zuiden kon maupertuis een noorderlicht zien, dewijl hij zelf destijds nader bij de noordpool was, dan het luchtverschijnsel zelf.

(*) De rigting der magneetnaald, gelijk bekend is, wijst niet overal juist de noordpool aan, maar heeft meerdere of mindere afwijking ten oosten of westen.

(*) Traitè historique et physique de l'Aurore boréale, Paris 1733.

(*) Het is gebleken, dat in Julij 1830 de voorzegging van Prof. krug reeds vervuld was.

(*) Heeft zij dan minder magt over haar hart, dan over haar kabinet? - Vert.

(*) De volle naamteekening des inzenders bij de Redactie bekend zijnde, heeft zij, ook zonder eigene vergelijking, geene bedenking gevonden in de opname van dit schrijven. Wie niet schroomt, bij herhaling, zich aan den arbeid van anderen dus te vergrijpen, en nog daarenboven de driestheid zoo verre drijft, van dusdanige opstellen als eigen werk het licht te doen zien, moet zich de openbaarmaking van zulk eene handelwijze getroosten.

