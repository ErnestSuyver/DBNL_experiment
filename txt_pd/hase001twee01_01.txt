



    Twee vrouwen
    Betsy Hasebroek


GEBRUIKT EXEMPLAAR
    eigen exemplaar dbnl

ALGEMENE OPMERKINGEN
    Dit bestand biedt, behoudens een aantal hierna te noemen ingrepen, een diplomatische weergave
        van Twee vrouwen van Betsy Hasebroek uit 1840.
    

REDACTIONELE INGREPEN

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV en VI) zijn niet opgenomen in de lopende tekst.
    
    
        [pagina ongenummerd (p. I)]
    
        TWEE VROUWEN.
    
    
        [pagina ongenummerd (p. III)]
    
        TWEE VROUWEN.
        door DE SCHRIJFSTER VAN TE LAAT.
        
        HAARLEM, ERVEN F. BOHN. 1840.
    
    
        [pagina ongenummerd (p. V)]
    
        INHOUD.
        
            	Bl.
DE ONTMOETING	1
	
EEN SOIRÉE	9
	
DE FAMILIE VERNON	40
	
NADERE KENNISMAKING	61
	
HET EERSTE BEDRIJF SPOEDT TEN EINDE	75
	
HOE ONZE HELD ZIJN SMART DRAAGT	97
	
MARIE	121
	
VAN MONTFOORT	131
	
NIEUWE KENNISSEN	143
	
TEHUISKOMST	178
	
STRIJD	212
	
RUST	244
	
EINDE	278

    




2008 dbnl


    hase001twee01_01

ebook
    Betsy Hasebroek, Twee vrouwen. Erven F. Bohn, Haarlem 1840





DBNL-TEI 1

       
           
               Twee vrouwen
               Betsy Hasebroek
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Twee vrouwen
               Betsy Hasebroek
               
               
               
                   
                   
                   
               
           
           
           
           
               
           
           
               
               
           
           
           
           
       



2008-02-12

AS

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Betsy Hasebroek, Twee vrouwen. Erven F. Bohn, Haarlem 1840
 
Zie: https://www.dbnl.org/tekst/hase001twee01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==1==} {>>pagina-aanduiding<<}

De ontmoeting.

De zon was ondergegaan, maar, even als een gestorven Genie, heerschte zij nog over de aarde na haar verscheiden. Een zee van kleuren strekte haar ten lijkkleed, en eerst toen de door haar zelve geschilderde decoraties zich achter haar toeschoven, waagden de windjes het, hun hoofd op te steken; terwijl de dauwwolkjes, als donzige vlokken boven het grastapijt oprijzende, nu mede hunnen geestendans begonnen.
Kalm en stil was de schoone streek te O. Aemechtig lieten de groote boomen hunne takken nog hangen, terwijl de heestertwijgen reeds met de zefirs stoeiden, en de brandende hitte van den ver loopen dag vergeten waren, zoodra de verfrisschende koeltjes hun ligt bewogene blaren spelend heen en weder wiegden. Zoo is de jeugd: zij leeft slechts het oogenblik in het oogenblik.
Daar ruischte het eensklaps in het digte bosch van het uitgestrekte landgoed Y penrode; de varenstrui-
{==2==} {>>pagina-aanduiding<<}
ken, welke tegen de groene helling, die het van den grooten weg afscheidde, mild en welig opgroeiden, bogen onder een voorwerp, dat hen drukte. Een hand opende, de takken wegschuivende, een doorgang tusschen de zoetgeurende lijsterbes en bloeijende vlier, en op den straatweg sprong een jong man, gevolgd door zijn Newfoundlander, die eerst met zijn pluimstaart de muggen wegsloeg welke hem hardnekkig vervolgden, en toen vragend tegen zijn meester opsprong, als om te weten welken weg hij op moest vliegen, om dien ten minsten vijf maal heen en weder af te leggen in den tijd dat zijn heer dien ging.
‘Hier, Hector! Achter!’ Druipstaartend gehoorzaamde het schoone dier, en liet op die berisping de ooren hangen en den trotschen staart slepen, terwijl hij met afgemeten stappen den jongen man langzaam volgde; maar al ras was hij het bevel en zijn leed vergeten; vrolijk rende hij het kreupelbosch in, dat aan beide zijden den weg omgaf, terwijl zijn onstuimig breken door het hout het eenige geluid was, dat nu en dan de stilte van den kalmen avond stoorde. Intusschen was het steeds duisterder geworden onder de hooge boomen langs den weg, die hun getakte kruinen in een sloegen gelijk de bogen van het gewelf eener kerk, en met een opgerigt oog dezen majestueusen zuilengang, door Gods eigen hand gewrocht, in bewondering gadeslaande, stapte de jongeling reeds haastiger voort dan vroeger.
De snede van het met nestels en borduursel opge-
{==3==} {>>pagina-aanduiding<<}
legde jasje, de neêrgeslagen boorden, de losse das, de witte stroohoed en de rookende cigaar... doch neen, wat zouden die allen? un certain je ne sais quoi, iets dat de bewoners van elke Academiestad op het eerste gezigt onderkennen maar niet beschrijven kunnen, en dat misschien alleen bestaat in het hoogdragen van het hoofd en in de vrijheid der lanieren, verraadde den Student. En inderdaad, de jonge Alexander van Montfoort behoorde tot de burgers dier Gelukkige Republiek, die vijf of zes jaren lang het ideaal van Dichters en Wijsgeeren bijna verwezenlijkt.
Het was thans in de zomer-vacantie, waarvan hij gebruik maakte om de borst der alma mater met den boezem der natuur te verwisselen. Met dat oogmerk had hij zich in een der bekoorlijkste streken van Gelderland gevestigd, en deed op dezen oogenblik zijn gewone avondwandeling Hoe het zij, nog verdiept in gedachten; die verheven moesten zijn zoo de uitdrukking niet loog, welke zij aan zijn helder bruin oog gaven, en aangenaam, zoo de glimlach natuurlijk was, welke om zijn schoon en fijn besneden mond speelde; hoorde hij het niet, hoe Hector op eens geweldig was gaan blaffen; hij trok zijn oog niet af van de beschouwing van het blaauwe verwulf boven zijn hoofd, dat de aanbrekende avond meer en meer met starren emailleerde, eer de hond hem in het voorbijstuiven vrij onzacht aanroerde. Toen eerst zag hij rond, en merkte dat Hector iets wits vervolgde, en tevens dat aan de overzijde van den weg een vrou-
{==4==} {>>pagina-aanduiding<<}
welijke gestalte in een mantel gehuld digt langs destruiken gleed.
Slechts een boerinnetje, dat van de stad wederkeerende haar ledige eijermand te huis bragt, meende hij, kon zoo laat en onverzeld langs den Heerenweg gaan, en naauwlijks aan zijn hoed rakende mompelde hij een ‘goeden avond!’ en floot toen Hector, die in vollen galop terug rende, al wederom het zelfde kleine witte voorwerp voor zich uitdrijvende, dat in radeloozen angst een gillend klaaggeluid deed hooren.
‘Aimé! Aimé!’ klonk het van de overzijde van den weg, ‘hier Aimé!’ en de gestalte boog zich, en knielde neder bij het hondje, dat zich op het hooren van die woorden in de armen zijner meesteres stortte, terwijl Hector verbluft staan bleef met het gezigt van een jager, die zich plotseling zijn prooi ziet ontweldigen van een kant, waarvan hij volstrekt niets gevreesd had.
De hond was het echter niet alleen die roerloos was blijven staan, ook de voeten van den Student bleven als in den grond geworteld, zoodra die stem zijn ooren trof; het was een stem, wier trillende zilvertoon, wier streelende liefelijkheid hem als muzijk in de ooren klonk, en zonder er aan te denken hoe vreemd het ware, dat een Jonkvrouw - want zulk eene moest zij zijn, aan welke zulk een stem behoorde - op zulk een uur langs den weg ging, luisterde hij met open ooren naar de zoete woorden, waarmede zij op gesmoorden toon haar bevenden lieveling zocht te bedaren.

{==5==} {>>pagina-aanduiding<<}

‘Hier Heetor!’ vervolgde hij op barschen toon, toen hij zag dat de hond onwillig om zijn prooi op te geven, steeds nader bij de ranke gestalte kwam, en door zijn snuffelend beruiken van haar mantel, haar meer en meer in de struiken drong, daar zij naauwlijks minder vrees voor het groote dier koesterde, dan het bevende hondje dat zij in haar arm sloot.
Maar Hector hoorde niet of, juister gezegd, vond beter zulks niet te doen; hij naderde liever al digter en digter de angstige beschermster van het benaauwde diertje, dat zijn spits neusje verschool in den boezem, welks sterke kloppingen het op en neder wiegden; want meer dan ééne vreeze prangde het angstige hart in denzelven.
Half boos over eene ongehoorzaamheid, die hem als meester in zijne regten kwetste, en half verheugd dat de ongezeggelijkheid van zijn hond hem vergunde nader te treden, ten einde de vervolgde schoone met ridderlijke galanterie van den boozen draak te bevrijden, en tevens even onder den grooten stroohoed te zien of haar gelaat haar stem waardig was, trad hij nader, greep Hector, die deze interventie met een dof gebrom beantwoordde, in den nek, en slingerde hem met edelen moed onzacht midden op het pad. Daarna zich buigende voor de vrouwelijke gedaante naast hem, zocht hij haar hand om haar op te rigten, terwijl hij hoffelijk zeide: ‘vergeef mijn onbeleefden hond, schoone Dame van den nevel! Alle dieren van bileams ezel af plegen immers verbijsterd te worden door het gezigt van bovenaardsche

{==6==} {>>pagina-aanduiding<<}
wezens. Zeker dit moet de reden geweest zijn, dat de toon van uw liefelijke stem hem niet bedwongen heeft, mijn schoone geest.’
Was zij een geest? Althans zonder te antwoorden, met een snelheid die bovennatuurlijk scheen, zonder dat de opgeschoten halmen waarin zij geknield lag het minste geruisch gaven, was zij eensklaps opgerezen, en vlood reeds een heel eind ver langs den weg, toen de jonge man nog niet van zijn verbazing over haar plotseling en onbeleefd verdwijnen bekomen was. Maar - dat zou hij toch eens zien! IJlings opgesprongen volgde hij de snelvoetige Atalante, en liep als om den prijs - maar te vergeefs; niet alleen had zij reeds een goed eind weegs op hem vooruit, maar zij won nog steeds; de punten harer kleine voeten schenen den grond niet te raken; reeds werd de omtrek harer gestalte onduidelijker, reeds was het sneeuwwitte hondje aan haar zijde slechts een zwarte stip in zijn oogen, toen.., wat was dat? Ja waarlijk, zij stond stil. Was zij allen tegenstand moede? meende zij zich genoeg te hebben laten vervolgen? zou zij mogelijk.... een schel geluid, als van een fluitje, brak die overdenkingen af; een tweede gedaante stond naast haar. - alexander was thans digt genoeg gekomen om te zien dat het een mannelijke figuur was, dat beide vertrouwelijk naast elkander voortgingen, dat... hij sloeg zich voor het hoofd, hij sloot de oogen om niets te zien dat hem ergerde; en toch, hij wilde en zou weten wie zijne onbekende was, wat deze zamenkomst beduidde. Hij

{==7==} {>>pagina-aanduiding<<}
versnelde zijn onwillekeurig vertraagden stap, hij opende de oogen weder, en sloeg ze vorschend vooruit: de schaduwen waren verdwenen; de lange regte weg vóór hem was eenzaam en ledig, en niets bewoog zich er op dan een enkele jonge haas, die nu en dan dwars over het pad kruiste. Nog steeds ging alexander voort, maar hij ontdekte niets, zelfs geen zijweg, dien het paartje kon ingeslagen zijn; vergeefs onderzocht hij iederen boom, die hem in de verte misleidend toescheen een menschelijke gedaante te zijn; geen spoor van de verdwenenen was meer te vinden, en, indien hij, langzaam en met gekruiste armen op zijne voetstappen terugkeerende, op geen groenen sluijer in het gras getrapt had, die de schoone verschijning zeker moest verloren hebben, zou hij alles mogelijk voor een goochelspel zijner opgewonden verbeelding verklaard hebben, te meer daar hij de stem voor meer dan menschelijk liefelijk bleef houden, zelfs nog toen hij, langen tijd daarna, dit kleine avontuur aan een zijner Academievrienden mededeelde.
‘En hebt gij niet getracht the maiden of the mist weêr te zien?’ vroeg deze.
‘Ik ware zulk een verschijning onwaardig geweest, ernst, indien ik niet elken avond zoo lang ik in O. vertoefd heb, de plek waar ik haar zag, of liever hoorde, op en neder gekruist had; maar vruchteloos; zij bleef onherroepelijk voor mij verloren, en.... zoudt gij gelooven dat het mij toeschijnt, als had zij een deel van mijn hart met zich genomen.’
‘Pah!’ antwoordde zijn vriend, ‘is dat de ver-
{==8==} {>>pagina-aanduiding<<}
standige montfoort? Zijt gij wijze knapen zoo ligt dupe? 't was een kameniertje, dat den een of anderen lakei,

In het uur der minnaars en der dieven,

aldaar rendez-vous gegeven heeft.’
‘Bij Pollux, gij zijt de grootste uil, dien ik ooit zag, ernst! ik deed dwaas u iets van het gebeurde te vertellen,’ zeide alexander verachtelijk. ‘Hoe kon ik de les vergeten: geen parels voor de zwijnen!’
‘Ik zeg er parels tegen,’ zeide ernst helmont. ‘Verpligt intusschen voor de zwijnen. Ik ga u van dat gezelschap verlossen. Bonsoir,’
‘Bonsoir!’ bromde montfoort zonder op te zien.


{==9==} {>>pagina-aanduiding<<}

Een soirée.

Tegen het vallen van den avond stapte alexander van montfoort de poort van U. weder binnen; lang had hij gedwaald door de bijna ontbladerde bosschen, waardoor de herfstwind fluitend gierde, terwijl het hol geluid van hunne tegen elkander slaande naakte takken een somber koor vormde met het krakend geschuifel van hun gevallen blaren, die de storm in hoopen opjoeg.
De vroege herfst heeft nog veel schoons; het veelkleurige gebladerte schittert dan in de stralen der najaarszon, en streelt het oog door de verscheidenheid zijner tinten; de boomgaard levert een aangenaam gezigt op, want menige boom draagt nog zijn gouden vruchten, en het wijngaardloof groent nog over de blaauwende trossen, die het beschermend dekt. Ook in den bloemtuin bloeijen de maandrozen nog in rijken overvloed en niets verraadt, dat zij reeds kinderen van de lente waren, en de hitte van de zomerzon verduurd hebben, dan de ligter tint harer bloemen, en de bruine stippen op de glanzige bla-
{==10==} {>>pagina-aanduiding<<}
ren. Maar daarom hebben wij ze niet minder lief, die bleeke rozen, die het zoete saisoen zoo trouw beminden, dat zij nachtvorst en hitte, droogte en plasregens geduldig verduurden, en steeds het matte hoofd dat tot sterven neigde moedig weder ophieven, ten einde hare welkende bladeren op het graf van den zomer te kunnen strooijen. Liefelijke maandrozen, hoe gelijkt gij der liefde in een vrouwenborst! Dan staan daar in trotsche pracht nog vele daliaas te prijken, en de gloeijende kleuren harer fluweelen bloemen doen ons wel eens vergeten, dat wij die schril zouden genoemd hebben, als zij tusschen de zachte zomerbloemen yerschenen waren, en eindelijk staan daar die witte en gele immortelles, die niet sterven met den zomer, maar ons in den winter bijblijven, als de hoop eener nieuwe lente.
Maar thans had de late herfst reeds zijn meêlijdenden voorlooper vervangen, zij had volbragt wat het droevig voorspel beloofde; de krachtelooze en gele stengels hadden zich niet lang kunnen verzetten tegen de rukvlagen van den storm; de saplooze takken hadden hen losgelaten, en dorrend lagen de blaren aan den voet der boomen, die zij gesierd hadden. De geplunderde boom- en wijngaard had niets meer te geven of te verliezen, en gewillig stond de druivenwingerd groen en ranken af, dat hem tot niets meer diende. Ook de bloemen hadden den kamp tegen het jaargetijde opgegeven, en de snijdende wind snerpte slechts over kale struiken, en droeg in plaats van bloemblaren, zaadkorrels op zijne vleugelen.

{==11==} {>>pagina-aanduiding<<}

Door dit droevig gezigt ernstig en nadenkend gestemd, was de jonge montfoort weder op zijn kamer gekomen, waar het knappende vuur van de vriendelijke zorg zijner hospita getuigde, en het vertrek aangenaam verwarmde. Het was voor de eerste maal, dat het na den zomer brandde, en zij, die zich herinneren, hoe verkwikkend het eerste wintervuurtje is, zullen zich regt goed kunnen begrijpen, met welk een hartelijkheid montfoort de vriendelijke vlam begroette, en hoe vrolijk hij zich gereed maakte, in de gemakkelijke kamerjapon in zijn leunstoel gedoken, den stillen avond aan haar zijde te slijten.
Daar opende zich de deur, en door de reet vertoonde zich een hoofd. ‘Mijnheer helmont is hier geweest, en heeft naar u gevraagd en de boodschap achtergelaten, dat hij u ten acht uur zal komen halen om naar het souper van Mevrouw W. te gaan,’ zeide de dochter des huizes, die hem bediende, en dat met zoo veel ijver, als ooit een aardige burgerdeern het een knap Student deed. ‘Ik dacht, Mijnheer zal zeker weêr naar buiten zijn geweest, en dus te huis komende te koud wezen om zich te kleeden, daarom heb ik vuur aangemaakt; was dat goed?’ vroeg zij met een vleijend stemmetje.
Een oogenblik vroeger, en zij had van haar zorg al de eer gehad, die zij er voor scheen te vragen. Thans echter kreeg zij slechts een ontevreden: ‘Ja, ja breng mij licht en doe de deur digt,’ ten antwoord. alexander had de gansche partij vergeten;

{==12==} {>>pagina-aanduiding<<}
hij had er op zijn wandeling alle stemming toe verloren; hij had bij het vuur willen zitten; hij had willen denken aan den Oschen weg, die nu ook wel gansch kaal geworden zou zijn; hij had er over willen peinzen, of zij in dit ongure weder dien weg wel eens langs ging om hem op te wachten; en - nu uit te moeten gaan! Geen wonder, dat Jufvrouw kaatje het misgelden moest, dat zij hem deze onaangename stoornis herinnerd had.
De goede kaatje! Zij ging met tranen in de oogen naar beneden om zijne lamp te ontsteken, en toch vergat ze niet een goeden voorraad spaanders mede naar boven te nemen, ten einde het vuur nog eens helder voor den ondankbaren op te stoken. Honden lekken, vrouwen kussen de hand die hen geslagen heeft, dikwijls doen de mannen als de katten, en krabbelen nog op den koop toe.
montfoort echter behoorde niet tot dezulken. Wel kon hij in ongemakkelijke opvliegendheid met den meest mannelijken man wedijveren, wel begeerde hij op zijn wenken gediend te worden, wel maakte die prikkelbaarheid van geest, die den mensch op den eenen tijd zóó groot, en op den anderen zóó klein maken kan, het dikwijls moeijelijk hem altijd te believen. Maar er woonde in zijn borst ook een schat van edelmoedige en dankbare gevoelens; zijn beminnelijke openhartigheid om een ongelijk te bekennen, zijn gelukkige manier om het te herstellen, de vriendelijke blik van zijn vroeger vonkelend

{==13==} {>>pagina-aanduiding<<}
oog, waarmede hij dan om vergeving vroeg wegens zijne hevigheid, maakte dat men, o zoo gaarne! een leed vergaf, dat nu eerder een zoet dan bitter gevoel naliet. Sommige menschen mogen alles doen, omdat zij alles vergoeden kunnen; er zijn menschen, die men terstond hunne kleine onbeminnelijkheden vergeeft, om dat zij in verband staan met datgene, wat op andere tijden hen zoo hoogelijk beminnelijk maakt. Wij beschouwen die fouten als de dorens aan de roos, als een conditio sine qua non, zoo als de Heeren zeggen.
Schoon kaatje nu het een en ander zoo goed niet begreep, noch zich wist te verklaren, waarom van montfoort zoo en niet anders wezen kon, verdroeg zij geduldig zijn kleine onregtvaardigheden; misschien omdat haar hart iets voelde van zijn onbeschrijfelijke beminnenswaardigheid, al lag die te hoog voor haar verstand; zeker, omdat zij - een vrouw was. Of is deze niet in elken stand gewoon de dienares des mans te zijn? Of lei God niet in elke vrouwelijke borst die stille overtuiging harer minderheid, die toch geen pijn doet, omdat zij de eerste ook niet wezen wil, zich ongelukkig voelt waar zij het zijn moet, en alleen gelukkig is, als zij tot den prijs van haar zelfverloochening, goedkeuring - liefde vindt?
Toen het bloeijende meisje met de lamp binnenkwam en die op de tafel voor alexander neêrzette, zag hij op, om haar door een vriendelijk dankenden blik zijn vorige lievigheid te doen vergeten; de stralen van het licht braken zich in de heldere druppels, die

{==14==} {>>pagina-aanduiding<<}
haar nog in de oogen stonden, die anders zoo vrolijke oogen!
‘Foei kaatje!’ zei hij, half verwijtend, half bewogen, ‘zoo ligt geraakt! ik zal dan wel moeten leeren om mij in acht te nemen.’
‘Neen!’ snikte het meisje luid. ‘Neen, dat niet, zeg vrijelijk alles wat ge wilt; ik was ... ik kou....’ Zij hield op, daar tranen haar stem smoorden.
Hij werd met het schreijende schepsel verlegen, en wilde haar door een gekheid troosten: ‘Meisje, meisje! indien george u zoo eens zag, ik geloof dat ik mijn leven niet zeker was, denkt ge wel?’
‘O, georg heeft niets meer met mij te maken,’ zei ze zachtjes voor zich heen, terwijl haar tranen langzamer maar droeviger vloeiden. ‘U haat hij reeds sinds lang, en daarom heb ik hem dezen morgen gezegd, dat ik hem niet meer lief kon hebben. De arme jongen! hij was zoo bitter bedroefd, en toch schreide ik niet; en nu doet een enkel hard woord van u mij zoo kinderachtig weenen.’ Zij hield een oogenblik op; ‘maar juist van daag...’ en zij begon weêr te schreijen.
Arme kaatje, zij wist niet waaraan zij georg had opgeofferd, maar ze voelde toch dat ze juist van daag montfoort vriendelijker nog dan naar gewoonte gewenscht had.
‘Kom, meisje! gij zult u nog wel eens bedenken,’ hernam deze troostend; ‘dat been komt wel weder in 't lid; ik wed dat george morgen terug komt, en dan, als ik hem dan vertel, dat deze schoo-
{==15==} {>>pagina-aanduiding<<}
ne oogen haar eigen wreedheid beweend hebben, is alles immers weêr in orde?’
kaatjes smart werd door dezen troost veeleer heviger. ‘Neen, neen, dat nooit,’ riep zij uit, en haar gelaat met haar handen bedekkende, verliet zij luid weenend de kamer.
‘Wat scheelt dat dwaze schepseltje?’ vroeg alexander verwonderd aan zich zelven. ‘Dat ongelukkige uitgaan! ik geloof dat het mij daar straks hard maakte; en nu aan ons toilet, of ernst zal mij overvallen!’ En onder het neuriën van een airtje kleedde hij zich, en was naauwelijks gereed, toen een driftig tikje op de deur de komst van helmont aankondigde, en hij op hetzelfde oogenblik de kamer intrad.
‘Zijt gij gereed, l'ami? - Ei, ei!’ ging hij voort, met kwalijk verkropten spijt montfoort van het hoofd tot de voeten opnemende. ‘Geen kosten gespaard! Armé de toutes pièces!’
En wel was er voor dien spijt eenige reden, daar hij zelf bij zijn vriend vrij onvoordeelig afstak. Hoe beschaamde montfoorts schoone en geestige kop, welks zuidelijke tint heerlijk sprak met de donkerheid van zijn uatuurlijk krullende lokken, helmonts onbeteekenend gelaat, dat van onder de kunstig met cosmetique neêrgestreken haren, waarmeê het omtrent gelijk van kleur was, uitkwam. Hoe overschitterden de vonkelende kijkers des eersten de slaperige dofheid, die het oog des laatsten benevelde, omtrent als de starren van een schitterend lichtbeeld aan

{==16==} {>>pagina-aanduiding<<}
den avondhemel de flaauwere lichten, die in haar nabijheid staan. Hoe gunstig vertoonde zich de volmaakte gestalte van den een, waarin zich kracht met vlugheid vereenigde, bij de houtige figuur van den anderen. En eindelijk, terwijl montfoort zijn keurig toilet stond als of het uit een stuk aan zijn lijf gegoten was, hingen helmont de rijke kleederen aan 't lijf of hij een kleêrenknaap ware, waaraan zij moesten worden uitgeklopt. Van daar gevoelde de jongeling, toen montfoort hem onder den arm nemende, hem met één blik al de voordeelen deed zien, die hij boven hem vooruit had, zich door die meerderheid vernederd, en zelfs veel dieper, dan wanneer van tijd tot tijd zijn zedelijke minderheid nog veel duidelijker bleek. Gewoonlijk zijn de menschen minder verblind omtrent hun uiterlijke, dan omtrent hun innerlijke hoedanigheden. Er behoort een zekere mate van verstand toe, om aan zijn verstand te twijfelen. Voor de ontdekking van onze uitwendige gebreken is een goede spiegel toereikend.
‘Ik laat u het veld vrij, ernst,’ antwoordde montfoort; ‘gij kunt verzekerd zijn dat gij in mij geen mededinger zult vinden.’
‘En dat alles ter liefde van een schaduwbeeld,’ spotte de ander; ‘intusschen komt mij uwe ridderlijke trouw dezen avond regt goed; er zal bij Mevrouw W. zich eene nieuwe en belangrijke verschijning opdoen; de familie vernon is van buiten teruggekeerd, en dezen avond zal haar eenige dochter voor het eerst gepresenteerd worden. Zij is een zeer goede partij,

{==17==} {>>pagina-aanduiding<<}
en ik zou gaarne de taak op mij nemen dien gouden vogel te knippen, daar mijn schuldeischers dreigen het mij te doen. Als gij nu belooft mij niet tegen te zijn.....’
‘Ik beloof het u, helmont! hoewel het mij spijten zou voor de jonge onnoozele, als zij in uwe handen viel.’
‘Bah!’ antwoordde ernst, terwijl hij met zijn handschoen in de lucht sloeg; ‘zij kon erger, ma foi! alleen, beloof mij dat gij van de baan zult blijven, wilt ge?’
‘Wees gerust, indien dit tot uw gerustheid iets kan bijdragen. Ik verklaar mij Maltheser.’
‘Op uw Ridderwoord?’
‘Ja.’
‘Allons donc.’
Het was laat, toen de beide jonge lieden ten huize van Mevrouw W. aankwamen. Het theeblad was reeds verdwenen; de gasten hadden zich verstrooid; de bejaarden zaten aan de speeltafels, en de jonge lieden stonden in de tweede kamer om de piano geschaard. Alle gebruikelijke pligtplegingen hadden reeds plaats gehad; elke der jonge Dames was gevraagd, en ieder van haar had geweigerd om te beginnen, of ‘omdat haar spel heusch de moeite niet waardig was,’ of ‘omdat zij heusch niets uit het hoofd speelde,’ of ‘omdat zij heusch dien avond niet en voix was,’ of ‘omdat....’ doch ik wilde juist den lezer geluk wenschen, dat die valsche manoeuvres reeds geëindigd waren, toen wij binnentraden.

{==18==} {>>pagina-aanduiding<<}

Voor het speeltuig zat een jong meisje, en juist greep zij met meesterlijke hand de eerste akkoorden van haar voorspel aan. helmont haastte zich om nader bij te dringen, en verhief zich op de punten zijner toonen om de schoone speelster te zien; doch montfoort trad niet vooruit, maar bleef staan aan de porte-brisée die de twee vertrekken scheidde. De eerste toonen waren in zijn hart gevallen en hadden zijne voeten aan den grond geboeid. Hij stond daar leunende op den rand eener causeuse, zonder te zien dat een Dame zich in een der hoeken had nedergevlijd.
Na de eerste forsche akkoorden ontbonden zich de noten, en huppelden als luchtige Sylphen van uit de lage diepe bas tot de hoogste toonen der discant. Toen daalden ze weder langzamer, ernstiger, plegtiger - en zonken op eenmaal in een klagend molakkoord, dat haar eerst troostend opnam en daarna weder naar boven voerde, maar gedempt - voorzigtig - bevend, niet meer dartel en weemoedig, droef maar zeker. Thans herkende alexander de muzijk: het was de laatste Polonaise van ochinski, waarvan men zegt - dat zij haar maker het leven gekost heeft.
Intusschen hoe dikwijls hij die reeds gehoord had, thans scheen zij hem nieuw, of liever eerst thans werd die gespeeld, zoo als hij ze in zijn ziel had hooren klinken; die lang aangehouden noten in de trio; die krachtige crescendo's, die zoo aandoenlijk wegsmolten in een fluisterend dolce; die laatste toonen,

{==19==} {>>pagina-aanduiding<<}
wegstervende als de jongste zucht eens stervenden.... dit spel was meer dan spel.
De muzijk hield op en niemand sprak; nog trilde de heerlijke melodie op de ruischende snaren na. montfoort had zich het gelaat bedekt, om door niets afgetrokken te worden; hij mijmerde over de muzijk, hij dacht aan de speelster. Die vingers moesten door het hart geleerd zijn; zij, die zoo veel smart nitdrukken kon, moest weten wat het was te lijden. Hij wenschte haar te zien, en zou dit nogtans hebben willen uitstellen; het was hem als beging hij eene ontrouw aan zijne onbekende; en toch de zachte klagt, die in dat spel gezucht had, trok hem zoo zeer aan!
Daar tikte hem iemand op den schouder. ‘Zij is het! het is mijne maria!’ fluisterde helmont hem toe.
‘Uwe,’ hernam alexander ontstemd, ‘uwe! mij dunkt gij zijt wel vlug om overwinning te kraaijen; wij zullen zien, ernst!’
‘Gij althans zult er u buiten houden; ik heb uw woord; bedenk dat,’ beet helmont hem toe, en naderde den kring van jonge lieden, die allen de virtuose aanzochten om eenig lied te zingen.
Zij scheen zich te verontschuldigen; ten minste luide verhieven zich vele stemmen om te beweren, dat zij haar meermalen hadden hooren zingen; twee jonge Dames, vervuld van ergernis, traden achterwaarts en zetteden zich niet ver van montfoort tegen den muur neder.

{==20==} {>>pagina-aanduiding<<}

‘Die vervelende muzijkpartijen,’ zeide een van haar; ‘eerst dwingt Mama mij tot eindelooze repetities van een moeijelijke rondo van herz, en als ik mij die wel eigen gemaakt heb, gaat men mij voorbij, en dwingt een jong nufje, dat voor het eerst uitgaat en zich nog niet weet te gedragen, al dadelijk onbescheiden te zijn.’
‘Zeker,’ antwoordde haar vriendin, het neusje opschortende, ‘men moet wel novice zijn om maar dadelijk de plaats in te nemen, die oudere Dames slechts welstaanshalve weigeren. Zij schijnt nog niet te weten dat de goede toon vordert zich te laten bidden.’
Neen, dat wist zij niet, de onschuldige maria! zij meende integendeel, dat zij haar zusteren een ware dienst bewees, toen zij haar schroomvallige zedigheid overwinnende zich aanbood om degene te wezen die begon. Hoe ook had zij het kunnen begrijpen, daar al de verontschuldigingen zoo ter goeder trouw schenen te zijn?
‘Welnu, zoo het geen vrolijk air kan zijn, laat het een treurig lied wezen, zoo gij slechts zingt!’ hoor de men een der Heeren tot maria, die reeds van de tabouret was opgestaan, zeggen, terwijl hij haar met zacht geweld dwong weder te gaan zitter.
‘Zij gaat waarlijk op nieuw beginnen, jeannet,’ knorde de eerste spreekster; ‘wat mij aangaat, ik ben zoo dol niet om mij te willen laten hooren, maar van avond beschuldigt Mama mij zeker van onwil of gaucherie, als ik niet gespeeld heb; en waarlijk, ik weet

{==21==} {>>pagina-aanduiding<<}
niet waartoe? onze jonge Heeren zijn zoo bitter onmuzikaal!’
‘Dat zou men op dit oogenblik niet aan hen zeggen, emilia!’ was het antwoord van jeannet, terwijl zij op de Heeren wees, die om de piano drongen, en zich nuttig zochten te maken door de waslichten nader bij het notenblad te draaijen, of de lessenaar kwanswijs regt te zetten, of van alle zijden met muzijkboeken aan te dragen, ten einde Jufvrouw vernon daaruit een romance kiezen mogt.
emilia volgde den wijzenden vinger, en ergerde zich vreesselijk toen zij de drukke bemoeijingen van allen zag. ‘Die laffe ernst helmont staat waarlijk ook al naast haar, als ware hij een aanbidder der muzijk; schoon hij mij verzekerd heeft nog liever trappen te hooren schuren.’
‘Kijk, jeannet, vindt gij hem niet net een aangekleeden aap, zoo als hij nu grijnst? Zou hij ook al plan hebben haar conquête te maken?’
‘Bekommer u daar niet over, emilie! binnen kort zal ik u alles weten te zeggen, wat Jufvrouw vernon aangaat, en dan kunt gij het gebruiken zoo ge wilt. Althans mijn kamenier, die ik uit Arnhem gekregen heb, meende zich te herinneren dat daar wonderlijk over haar gesproken werd; zij zeide....’
‘St! st! silence!’ werd aan de beide Dames toegeroepen. Zij beten zich op de lippen, en zwegen met een spijtig gelaat. Ook montfoort had liever haar discours verder gehoord dan de muzijk, die begon, hoewel de laatste woorden hem zoo pijnlijk aande-
{==22==} {>>pagina-aanduiding<<}
den, als hadden zij geen vreemd meisje, maar eene beminde zuster betroffen.
Met donkere oogen zag hij de beide gepasseerde meisjes aan, doch een magnetische kracht trok ze naar de piano, die op nieuw melodisch ruischte onder de vingers van maria vernon. Zacht en naauwlijks hoorbaar begon zij een preludium uit de mineur dat langzaam in moltoonen overging. De diepe weemoed van haar eigen spel scheen haar aan te grijpen; lang en onuitsprekelijk schoon fantaseerde zij op de wijs van het lied dat zij zingen zou. Meêgesleept door haar diep gevoel viel zij uit het eene roerende akkoord in het andere, en vergat geheel dat zij door een schaar van hoorders omringd was. De diepste stilte heerschte om haar heen; men ademde naauwlijks. Eensklaps verhief zich haar zuivere stem stout en hoog, gelijk de vlugt van een sperwer, en zweefde in de lucht.
montfoort slaakte een gesmoorde kreet - het was haar stem! zij zong:

Enkel een wolk aan het blaauw van de lucht, 
Enkel een worm in het hart van de vrucht, 
Enkel een smart in den boezem der jeugd, 
Rooven haar klaarheid en zoetheid en vreugd. 
 
Vraag dan geen lach van de fronsende lucht! 
Vraag dan geen zoet van de kankrige vrucht! 
Vraag dan geen blos van de treurende jeugd! 
Vraag mij geen lied of mijn liedren geen vreugd! 

Welke woorden voor een jong meisje! Welk een

{==23==} {>>pagina-aanduiding<<}
smartelijke uitdrukking in haar zang! hoe daalde die diepe klagende stem in het hart en riep daar alles op, wat het aan mededoogen te geven had! hoe dwong zij ieders oogen te beschreijen, dat een zóó jong zóó hopeloos zijn kon! Aandoenlijk gezigt, een knoppende lelie die het buigende hoofd reeds van de zon naar de aarde wendt; een jeugdigen heesster zijn bloesems te zien strooijen, vóór de lente die geopend heeft!
montfoort leed diep onder dat gezang; doch smartelijker dan de zijne was de zucht die naast hem geslaakt werd. Hij zag verschrikt op en hief het hoofd uit zijne handen, waarin het gerust had; de zucht was ontweld aan den boezem van de Dame, welke hij nu eerst bespeurde dat op de causeuse gezeten was. Het was een schoone vrouw; hoewel zij niet jong meer was, had echter haar gelaat nog weinig van zijn vroegere aanminnigheid verloren. Wel was het blaauw harer oogen, het rood harer wangen en het goud harer lokken bleeker dan weleer; maar is de regenboog niet altijd liefelijk om te zien, al begint de zon die hem kleurde reeds te wijken, en al dreigen zijn reeds flaauwende, ineensmeltende tinten zich spoedig geheel en al in de waterige wolken op te lossen? Dat teedere, dat vlugtige, dat brooze, dat iets, dat ons den regenboog met gretige blikken beschouwen en met angstige bewondering doet gadeslaan, als wilden wij ons verzadigen van hem te zien eer hij verdwijnt, lag over het gansche voorkomen dezer vrouw verspreid. Reeds week de straal, die haar

{==24==} {>>pagina-aanduiding<<}
mat oog eens had doen lichten, en dreef het in den nevel die het ras geheel zou dooven; de blos van haar wangen was reeds zoo ineengesmolten met het wit van haar slapen, dat men niet zeggen kon waar de naauwlijks merkbare tint van rozenrood zijn gebied geheel aan de lelie afstond.
Onwederstaanbaar boeide zij de oogen van montfoort, zoodra ze door de pijnlijke zucht, die zij geslaakt had, zijn aandacht tot zich getrokken had.
Als hadde die zucht haar eigen boezem wee gedaan, zoo voorzigtig legde zij de witte doch niet meer ronde hand op haar horst, terwijl een pijnlijke trek zich om haar mond vertoonde, en zij zich op de fijne lippen beet, als om een kreet van smart te smooren. Zij werd bleeker en reeds meende montfoort haar zijn hulp aan te bieden, toen de kring aan de piano zich opende en een jong meisje doorliet dat naar haar toevloog, en de armen om haar ranke leest slaande bij haar nederknielde en haar liefkozend toefluisterde: ‘Gij lijdt, dierbare moeder! zeg mij, heb ik uw smart vermeerderd? Niet waar, ik had dat lied, dat droevige lied niet moeten zingen? Vergeeft gij 't mij?’ vroeg zij smeekend en hief het gezigt tot haar moeder op.
In deze houding was zij onbeschrijfelijk schoon!
De biddend opgeslagen oogen vertoonden zich in al hun grootheid en luister, en sterk stak de volmaakt geteekende boog der donkere wenkbraauwen tegen het sneeuwwit van haar rein voorhoofd af, dat in al zijn maagdelijke smetteloosheid schitterde, terwijl de

{==25==} {>>pagina-aanduiding<<}
glanzige bruine lokken het geheel onbedekt lieten, en, door het opheffen van haar hoofd achterwaarts vallende, haar omzweefden als een donkere sluijer, waarbij het wit van hals en nek te meer uitkwam. Zelfs wanneer haar kapsel à l'enfant dit niet getoond had, ware het haar aan te zien geweest dat zij nog zeer jong moest zijn: de zachte huid was zoo doorschijnend dat men elk der blaauwe adertjes daar onder kon zien liggen, en het oog tevens den teederen blos, die niet sterker was dan het rood uit de hartebladen der agaatroos, tot in zijn fijnste nuances kon bespieden. Ook lag er een waas van frischheid over dat donzige gelaat, gelijk over de bloemen, eer de zon ze beschenen en den morgendauw van haar bladeren gekust heeft. Even zoo blonk er in den helderen blik der bruine oogen nog al de onschuldige vrolijkheid van het kind, schoon reeds eenigzins getemperd door de weemoedige dweeperijen der Jonkvrouw, door dat smachtende teedere in de uitdrukking harer liefde voor haar moeder, die het eerst verraadt dat het hart in den rijzenden boezem begint te ontwaken.
Met een blik van eindelooze teederheid boog Mevrouw vernon zich over haar knielend kind, en kuste haar schoon voorhoofd en oogen. ‘Hoe kondt gij heden zoo smartelijk spelen en zingen, marie?’ vroeg zij; ‘nog nimmer drukte uwe muzijk iets anders dan vreugde uit.’
Droevig schudde het meisje het hoofd en zeide: ‘Ik weet het zelve niet, Moedertjelief! Doch het

{==26==} {>>pagina-aanduiding<<}
was mij dezen avond voor 't eerst, als wist ik, hoe ochinski's polonaise gemeend was; en toen men mij dwong te zingen, viel mij niets in dan dat lied, dat mij somtijds zoo onverstaanbaar en somtijds zoo duidelijk toeschijnt. Ja, het kan mij zijn, als had ik het zelf gemaakt, of ten minste gevoeld, wat de Dichter er in beschrijft, en ik geloof dat ik dit doe zonder het zelve te weten, zoo dikwijls als ik denk aan....’
‘Niet meer, marie! zeg niet dat er reeds een schaduw over uwe jeugd ligt, en toch, o God, o God!’ en zij wrong de tengere handen.
‘Dat doe ik immers ook niet, beminde moeder!’ zei het meisje, met hartstogtelijke teederheid haar hoofd tegen haar aandrukkende, terwijl zij het steeds vaster met de armen omsloot; ‘alleen verlaat mij niet; beloof mij dat gij bij uw kind zult blijven;’ en angstig zag zij haar aan.
‘Zult...’ antwoordde Mevrouw vernon smartelijk; ‘hoe kan ik dat zeggen, marie? dat ik wil, liever alles wil lijden dan u verlaten, dat weet gij immers, mijn arm, mijn dierbaar kind! Maar stil! uw vader nadert!’ sprak zij, worstelende om haar kalmte terug te krijgen. ‘Schrei niet, marie! hij zou vragen waarom, en dan ware alles verloren. Ik zou het zeker besterven.’
Krampachtig drukte marie de hand die zij vast hield, en zich zelve bedwingende, als ware zij reeds niet meer jong geweest, schudde zij met het schoone hoofd de lokken weder over haar gelaat, ten einde alle sporen van aandoening te begraven onder de weelderi-
{==27==} {>>pagina-aanduiding<<}
ge krullen, die nu tot op haar oogen nedervielen. Opstaande ontmoette haar oog plotseling den diepen blik van montfoort, met een onbeschrijfelijke uitdrukking op haar gevestigd. Er lag een wonderbare mengeling van liefde en haat, van eerbied en achterdocht in dat aanstaren. Eerst bloosde en toen verbleekte zij voor dat gloeijende en sombere oog; en terwijl zij wenschte het niet meer te zien, kon zij er toch het hare niet afwenden, zou zij alles hebben gegeven om te weten wat het uitdrukte, en angstig staarde zij hem aan, zonder te zien dat haar vader naderde.
De Heer vernon was een man in den bloei des levens. Misschien was hij, doch zeker scheen hij jonger dan zijn gade; er lag veel levenslust in zijn ligtblaauw oog, en een sterksprekende trek van zinnelijkheid was om zijn kleinen mond ingedrukt; men kon het hem aanzien, dat hij een aangeboren afkeer had van treurigheid en jammer. Hij was ook in den vollen zin des woords een optimist, en paste op alles zijn geliefkoosde stelling toe, dat er niet meer leed in de wereld was dan men er in wilde vinden. Wel bewees hij in zijn geheele wijze van zijn, dat hij vreesde geschokt te worden in dit aangenaam en gemakkelijk geloof; want hij vermeed angstig elke plek waar getreurd werd, en wanneer men in eenig gezelschap van lijden of dood sprak, verliet hij gewoonlijk den kring, voor zich heen mompelende: ‘Nare dingen! nare dingen!’ Overigens was hij een zeer aangenaam man, de Heer vernon, en in de wereld be-
{==28==} {>>pagina-aanduiding<<}
mind zoo als gewoonlijk vrolijke karakters zulks zijn. Het meerendeel der menschen is van zijn systema: men vreest doorgaans een ongelukkige even als de lijder aan een besmettelijke ziekte, en men overreedt zich dat deze droevige wereld een regt goede plaats is, ten einde zich zelven gerust te stellen, dat men geen betere behoeft te verlangen. Alleen wanneer men de hope des hemels bezit, durft men de diepte der aardsche ellende peilen.
De Heer vernon dus, overal getrokken als een ‘vrolijk en geestig man,’ zou voor geen prijs deze twee hoedanigheden hebben willen verliezen, en bijna zou hij het wezen dat hem het dierbaarst was hebben kunnen haten, als het hem tranen had moeten kosten. Van daar de vrees van Mevrouw vernon, dat haar echtgenoot, dien zij aanbad, haar droefgeestigheid zien zou. Zij behoorde niet tot die zelfzuchtigen, die de onedelmoedige voldoening van met hun smart de vreugde van anderen te verduisteren lief hebben; en daar zij wist, dat de Heer vernon niet eens zou willen raden wat hem verborgen werd, dwong zij haar lippen steeds een lachje af als hij naderde. Al was dan het licht harer oogen droevig, gelijk dat der afnemende maan, zoolang het zijn pad slechts bescheen wat ging het hem aan?
‘Kom marietje!’ zeide hij, zijn dochter om haar midden vattende: ‘Wat zijn dat voor donkere oogen, kind? Ik hou er niet van dat jonge deernen een gezigt zetten als een gescheurde Catechismus,’ en zich op de causeuse nedervlijende, zeide hij tot Mevrouw

{==29==} {>>pagina-aanduiding<<}
vernon: ‘Ik neem maar de vlugt tot u, emmy! de Heer andels vertelt zulke akelige bijzonderheden van de laatste ziekte van zijn vrouw, dat ik het niet langer kan aanhooren. Ik weet niet, hoe men zoo onwellevend kan zijn, den mageren man zoo maar naakt in goed gezelschap te introduceren. Sommige menschen hebben pleizier om het doodslaken over hun hoofd te gooijen, en dan anderen daarmede te komen verschrikken, even als de bullebak op Sint Nikolaasavond. Als kind had ik reeds een hekel aan die jammerlijke grappen, en schreeuwde zoo hard als ik kon: “Je bent hendrik!” Maar de man met de zeis laat zich zoo niet afzetten. Daarom ben ik zoo bang als de dood voor die malle kuren. Ik hou van alles op zijn plaats: de dood zondags in de kerk, en het leven door de week op de partijen. En sprak dan ieder nog maar voor zich zelven! Maar verbeeld u dat Mijnheer andels onbeleefd genoeg was te veronderstellen, dat gij, mijn bloeijende glimlagchende emmy, aan een kwaal wegkwijndet; zeker uit wraak, omdat hij mij niet zoo benaauwd kon maken, als hij de anderen deed. Aan u zou iets scheelen! God verhoede dat ik zulk een laster gelooven zou! daarvoor heb ik u veel te lief,’ en hij trok haar aan zijn hart, en drukte haar boezem vast tegen zijn borst.
Zij kromp ineen, en haar gelaat dat op zijn schouder lag werd nog eens wit als de dood, en nogmaals beet zij zich op de lippen, als om haar smart niet uit te gillen. Toen maakte zij zich langzaam los, en zeide zachtjes fluisterend, opdat hij niet hooren

{==30==} {>>pagina-aanduiding<<}
zon dat haar stem dof was: ‘Zoudt gij uwe emmy dan minder lief hebben, als zij uwe liefde meest noodig had, albert?’
‘Waartoe deze nuttelooze vraag?’ zeide hij, het gladde voorhoofd ligt fronsende. ‘Gij weet, dat ik zelfs niet gaarne van die duistere veronderstellingen hoor maken, en dat ik u nooit meer beminde, dan wanneer ik u vrolijk en gelukkig zag. Inderdaad, emmy! nu wij er toch over spreken, gij schijnt dit sedert eenigen tijd meer te vergeten dan mij lief is. Wees zoo goed in gedachte te houden, als gij wilt dat ik dezelfde teedere echtgenoot voor u blijven zal, dat ik in u de opgeruimde geestige emmy terug moet vinden, die mij zoo onwederstaanbaar gekluisterd had, dat ik om harentwil vergeten heb, dat een ongehuwd man de helft der ondermaansche verdrietelijkheden ontgaat.’
Hij trok zijn arm terug, en opstaande verliet hij de sofa om naar de muzijk te gaan luisteren, die steeds voortduurde, en rondziende naar zijn dochter maria, bemerkte hij dat zij in een gesprek gewikkeld was met een jong man, belangwekkender van voorkomen dan hij er ooit een gezien had.
‘Hebt gij al eens gezongen, meisje?’ vroeg hij haar, en montfoort vriendelijk op zijn eerbiedigen groet antwoordende, vervolgde hij: ‘Jonge Dames zijn de nachtegalen der zamenleving, zij moeten met haar liefelijke stemmen onze vervlogene jeugd nog eens voor onzen geest terugtooveren. Ik hou veel van jonge menschen, Mijnheer....? van montfoort! het zal mij

{==31==} {>>pagina-aanduiding<<}
aangenaam zijn kennis met u te maken, zoo gij zijt wat ik eens was, een student van den echten vrolijken stempel. Dat zijn dagen, niet waar? Enkel vrolijkheid wat de klok slaat van den vroegen morgen tot den laten avond. Altemaal goede jongens, die geen bitter kennen dan het Zwolsche, en geen dood buiten het geraamte op de kamer hunner medische vrienden. Studenten zijn in het bezit van den steen der wijzen: ik geloof niet dat men als Student ooit oud zou worden. Ik voor mij erken, ik heb na mijn promotiepartij geen ongemengd genoegen meer gesmaakt. Wat ik u dns bidden mag, Mijnheer! stel uw tegenwoordig geluk op prijs. Want,’ ging hij aarzelend voort, ‘ik hoop immers niet, dat ik een Byroniaan voor mij heb? Ik hoor dat die kwaal anders onder de jongelui schrikkelijk toeneemt.’
‘byron is toch een groot dichter, Mijnheer!’
Och kom, een groote knijzer, meent ge. Dichters en muzikanten zijn op de wereld om ons het leven te vervrolijken. Daarom zeg ik, dat ze hun roeping niet begrijpen, als ze hun talent gebruiken om het weinige genot dat een mensch nog heeft te bederven. Ik beschouw naargeestige dichters met hetzelfde oog als den speelman, die, op een ontstemde viool zagende, mijn ooren verscheurt, onder den naam van mij pleizier te doen. Beide jaag ik van mij zoo ver ik kan.
‘Zeer wijs,’ hernam montfoort, terwijl een spotachtig lachje zijn mond rimpelde. ‘De dichters zijn eigenlijk voor de narren in de plaats gekomen. Zij

{==32==} {>>pagina-aanduiding<<}
hebben hun meerder vernuft alleen om ons te beter te kunnen amuseren. Maar byron en de zijnen! het zijn schoone Zangers indedaad, gelijk ze zoo gaarne heeten! Huilebalken ware veel beter naam. Zij moesten geweerd worden, even als de horoskooptrekkers. De een ligt u voor uw geld, de ander voor uw pleizier op; het is de vraag, wat beter is. Ik wou ze allen in een huis van Vervrolijking opsluiten.’
‘Ha, ha! die is goed! En waarom niet? Als verstandige menschen gekken opsluiten, waarom zouden vrolijke menschen dan geen knijzer plakken? Ik voor mij ben liever met een gek, dan met een knijzer gekweld.’
‘Natuurlijk; men zou een knijzer een treurigen gek kunnen noemen. Jammer maar,’ ging montfoort met een scherpen blik op den Heer vernon voort, ‘jammer maar, dat er oogenblikken komen, dat men het ook met de grappenmakers niet vinden kan.’
‘Ja wel,’ hernam de andere, ‘van die ongezonde oogenblikken, meent gij. Die ken ik ook zeer wel. Zoodra mij 's middags mijn pastei en 's avonds mijn Bourgogne niet smaakt, dan is het niet rigtig met mij; dan zend ik dadelijk om den Doctor.’
‘Daar doet ge wel aan,’ vervolgde montfoort met kluchtigen ernst. ‘Maar zou het nog niet beter zijn, zoo gij bij wijze van een homoeopatisch middeltje eens een ernstigen Dichter naamt?’
‘Om den dood ni et! dat middel is erger dan de

{==33==} {>>pagina-aanduiding<<}
kwaal zelf. Ik heb altijd opgemerkt, dat de menschen gaan sterven, als zij naargeestige boeken gaan lezen.’
‘Geen wonder,’ ging montfoort schertsend voort,

Sterven is treurig, 
Ik ben treurig, 
Dus ga ik sterven. 

‘Ziedaar een volmaakte sluitreden; waarvan de moraal deze is, dat men zich slechts voor den middelsten term moet wachten.’
‘Niet waar? gij zijt een man naar mijn hart! Ja, kon men zich voor alle treurigheid wachten, wie weet? Maar,’ een droevig gezigt zettende, ‘wie kan dat? Niemand althans, die zulk een fijn popje in zijn huis heeft,’ ging hij voort, de hand streelend op het hoofd van marie leggende.
Deze had dit gesprek in een hevige spanning aangehoord, en den geheelen tijd door montfoort met een onbeschrijfelijken blik aangestaard, waarmede zij in zijn ziel zocht te lezen, niet of er eenige, maar hoe veel ernst er in zijn scherts lag. Hoe gaarne zij de plaats ook verlaten had, omdat zij begreep dat het onvoegzaam was, getuige van dit mondgesprek te blijven, zij voelde zich daaraan door een betoovering, die haar te magtig was, als geboeid. Zelfs nu nog kon zij haar gelaat niet in een onverschilligeu plooi brengen, ofschoon haar vader lagchend voort-

{==34==} {>>pagina-aanduiding<<}
ging: ‘Ook al zulk een dweepstertje met rozengeur eu manesohijn, Mijnheer van montfoort.’
‘Ei!’ hernam deze, en zich daarop dadelijk naar haar keerende, liet hij plotseling een vorschenden blik op haar vallen: ‘Als ik mij niet vergis... meen ik... u... ook eens... bij avond... op den Oschen weg... gezien te hebben.’
marie trilde, verbleekte, en zweeg.
‘Is het zoo niet, Mejufvrouw?’ vroeg hij dringender.
‘Dat is zeer wel mogelijk, Mijnheer!’ antwoordde haar vader lagchend; ‘wij hebben in die kwartieren een gedeelte van den zomer doorgebragt. Evenwel zou ik niet gedacht hebben, dat haar dweeperij haar tot een coureuse de grands chemins maakte.’
‘o, Jonge Dames hebben dikwijls Arkadische invallen!’ zeide van montfoort bitter; ‘niet waar, Mejufvrouw?’
Daar sloeg marie haar oog van den grond naar hem op. Zij zag hem aan met den zachtmoedig smeekenden blik, waarmede de duif den knaap aanziet, die haar gevangen heeft en met zijn sterke hand haar witte vleugels vasthoudt, zoodat zij niets vermag om zich vrij te maken, zelfs niet klapwieken. Haar groot biddend oog, hoe smeekte het hem haar los te laten, en hoe trilde zij onder de zware hand, die hij op haar lei.
Wie gaf hem 't regt?

{==35==} {>>pagina-aanduiding<<}

't Is zonderling, zoo ras als de man dat regt neemt om de vrouw te pijnigen, die hij met zijn aandacht verwaardigt, en niet minder, hoezij door haar geduldige onderworpenheid al dadelijk zijn regt erkent. Hoe dik wijls is wederzijdsche liefde niet begonnen met een wreedheid aan de eene, en vergeving aan de andere zijde? Hoe menigmaal is dit begin niet de voorbode van het vervolg, van - het einde. Somtijds schijnt het, als ware de man geboren om te wonden, de vrouw om te lijden, en beide om elkander desniettegenstaande te beminnen. Vinden niet meestal de hardste mannen de standvastigste, teederste vrouwenliefde, en zij zelve, weten ze niet hartstogtelijker en vuriger te beminnen, dan hun zachtere broeders? Dit laatste is mogelijk de reden van het eerste; de vrouwelijke ziel acht geen prijs te duur om daarvoor de hoogste liefde te koopen.
De ontmoedigde onderworpen blik van marie greep montfoort in het hart, en wekte daarin al zijn natuurlijke edelmoedigheid op. Wel verried dat oog bewustheid van schuld; doch al ware dit zoo, het stond immers niet aan hem, om haar die te doen boeten? en wat ging het hem aan, wat zij gedaan had of deed? Wat het hem aanging? o Toen hij zich deze vraag deed, klopte zijn hart zoo pijnlijk snel in zijn borst, en stortte eensklaps zulk een purperen bloedstroom over zijn wangen uit, als hadde juist dit hem meer aangegaan, dan iedere andere zaak ter wereld.

{==36==} {>>pagina-aanduiding<<}

Het was, als of dit gevoel alle natuurlijke edelmoedigheid in zijn hart gedood had. Want hoezeer hij marie voor zijn aanval zag beven, hij liet er zich niet door verbidden. Dringend herhaalde hij nog eens:
‘Gij hebt mij nog niet geantwoord, Mejufvrouw! Kan ik u dien avond niet gezien hebben?’
‘Ja,’ fluisterde het meisje met een stervende stem, en sloeg nogmaals haar. oogen op montfoort, als baden zij om ontferming.
Een schok trok door al zijn leden bij deze bevestiging, bij dit aanzien, bij dit beroep op zijn bescherming. Hoe ongelukkig hij op dit oogenblik was, nog beklagenswaardiger immers was zij, de schuldige, de lelie voor hem, op wier witte bladeren hij een vlek kon werpen; hij, de vreemde man! doch hij wilde dit niet, al deed zij zijn ziel schreijen.
‘Welnu,’ hernam hij, zich geweld aandoende om een lossen schertsenden toon aan te nemen, ‘schoon dan onze kennismaking begonnen is met den vijandelijken aanval van mijn Hector, durf ik u nogtans bidden, u verzekerd te houden van mijn vriendschappelijke gezindheid, beide jegens Aimé en haar meesteres,’ waarop hij haar veelbeteekenend aanzag en de hand toestak.
Met een dankbaar lachje lei marie de poezele, bevende vingers in de zijne, en zonder het zelf te willen of te weten, sloten deze zich vast om het tengere fluweel zachte handje, dat er geheel in begraven

{==37==} {>>pagina-aanduiding<<}
werd; - doch plotseling liet hij het vallen - hij dacht aan den Oschen weg, en aan hem, die daar mogelijk die satijnen huid had aangeraakt.
marie moest hem begrepen hebben, want zij wendde zich van hem af tot haar vader, en vroeg dezen: ‘Zou het rijtuig niet vóór zijn, Papalief? gij hebt mij beloofd, dat wij niet te laat zouden blijven op mijn proefavond, en ik ben waarlijk moede.’
‘Mag ik het gaan onderzoeken?’ vroeg montfoort, en toen hij wederkwam, na bevel gegeven te hebben om voor te rijden, vond hij helmont met linksche galanterie bezig den lakei het goed af te nemen. Zwoegende onder de mantels en boa's der Dames, en den jas van den Heer vernon, deelde deze daarop zijn buit rond, alleen den mantel van marie behoudende, om haar dien om te hangen, en haar tevens in te fluisteren, dat hij hoopte zoo gelukkig te zijn haar naar de koets te brengen. Toen zij haar arm in den zijnen lei, en helmont met haar voortging, wierp hij montfoort een triomferenden blik toe. Doch deze stond daar peinzend, tot dat hij in zijn gedachten gestoord werd door den Heer vernon, die hem toeriep: ‘Ik hoop dat gij ons Hector brengen zult, opdat hij vrede met Aimé make, Mijnheer van montfoort! Ik heb de winterkwartieren betrokken, en woon thans tegen over den schouwburg.’
montfoort beloofde met een buiging aan zijn uitnoodiging te zullen voldoen, terwijl de Heer vernon zijn gade den arm gaf, die door marie met alle zorg

{==38==} {>>pagina-aanduiding<<}
in mantel en boa gewikkeld was, Nog eer hun rijtuig wegreed, had montfoort het gezelschap verlaten, dat hem op eens toescheen vervelend te zijn. Nog lang dwaalde hij rond langs de ledige straten van U, zonder te voelen hoe een fijne regen hem door en door nat deed worden. Eensklaps bevond hij zich op de gracht tegenover het hem aangeduide huis. Een schaduw zweefde over een der bovenkamers, en teekende zich tegen de witte gordijnen af; het was hem als moest dat de slanke gestalte van marie wezen, en onwillekeurig bleef hij stil staan. De nachtwacht riep twaalf, en te gelijkertijd werd het licht in het bovenvertrek uitgedoofd.
‘Rust zacht,’ riep hij half luid, ‘rust zacht, indien gij nog den zoeten slaap der onschuld genieten kunt, marie! zoo gij een gevallen engel zijt, zult gij uwen zusteren daarboven tranen gekost hebben!’ en een warme droppel rolde langs zijn wang; knorrig schudde hij dien weg. Hij was, als alle jonge mannen, bang voor elke aandoening, die hij vrouwelijk, en den man onwaardig noemde. En toch zijn er, die er anders over denken, en oordeelen, dat tranen uit de diepte des harten opgeweld parels zijn, het zij ze in vrouwen- of mannen-oogen blinken. Toegestemd blijft het echter, dat de Dames wel eens met valsche prijken, en er in menig schoon oog wel eens zulke parels schitteren, enkel omdat zij haar goedstaan evenzeer als het snoer om den zwanenhals. Van daar mag het wel komen, dat ze zoo bit-
{==39==} {>>pagina-aanduiding<<}
ter in minachting geraakt zijn onder het mannelijk geslacht, dat dit zich niets meer schaamt, dan - te weenen als een vrouw.
Ik voor mij vond het lief van mijn held, dat hij dien enkelen traan schreide, en ik hoop al mijne lezeressen ook.


{==40==} {>>pagina-aanduiding<<}

De familie Vernon.

En marie? peinzend was zij te huis gekomen, denkende aan den jongen man, die zulk een diepen indruk op haar hart gemaakt had. Zij was in dien éénen avond veel ouder geworden. Zij had den grooten overstap gedaan van kind tot maagd, van gissen tot begrijpen; zij wist nu waarom ze dien avond na zijne ontmoeting zoo bitter geschreid had; niet om Aimé, maar om zich zelve had zij geweend, en thans - thans was haar onbestemd voorgevoel verwezenlijkt. Een jong man had haar gansch in zijn magt. Toen zij voor haar spiegel trad om de rijke lokken te dwingen en te schikken onder de batiste nachthuive, die haar schoon gelaat zoo nonachtig lief stond, toen kaatste zijn helder glas haar oogen in tranen drijvende terug, en zij zag niets van zich zelve dan een nevel. Zij ging terug, droogde zich de oogen en trad nogmaals voor haar psyché; vergeefs! zij hadden zich al weder gevuld, die vlugge waterhaalders, die bij sommige menschen al lastig digt bij de put schijnen geplaatst te zijn, of bijzonder vlugger

{==41==} {>>pagina-aanduiding<<}
buizen tot hun dienst moeten hebben. Al weder zag zij niets dan een schaduw; en zoo lang beproefde zij het, en zoo lang zag zij niets, tot zij eindelijk besloot, het dien avond maar zonder spiegel af te doen, hetwelk maakte dat zij juist haar licht kon uitdooven toen de klapperman twaalf riep, en dat, op hetzelfde oogenblik dat alexander één traan om haar vergoot, haar oogen om zijnent wil een regen van die droppelen op haar hoofdkussen lieten vallen. Een weelde, die zij den volgenden morgen met zware hoofdpijn, roode oogen en een bleek gelaat betalen moest.
‘marie zal nog moeten leeren, het genoegen van het gezellige verkeer met meer kalmte te genieten. Zij ziet er uit als was zij gister avond op een lijkfeest geweest, in plaats van op een vrolijke partij,’ zeide de Heer vernon tot zijne gade. ‘Als het uitgaan haar zoo overspant, moest zij liever nog dezen winter thuis blijven. Zij doet met haar bleek gezigtje een alleronaangenaamst effect op mijn zenuwen; mij dunkt zelfs dat gij er ook afgemat uitziet. Die teedere vrouwen! wat geven zij niet al zorg aan den gevoeligen echtgenoot en vader. Gijlieden zijt toch zwakke vaten, en kunt zelfs niet eens tegen genoegen. Apropos emmy, van marie wil ik dit nog niet vergen; maar leg gij wat rood van daag; ik breng zeker een paar Heeren meê ten eten, en het bederft mijn eetlust als men mij zoo bitter verontrust met het vragen naar uwe gezondheid. 't Is ook waarlijk net of gij bleek gaat worden, zoodra gij onder menschen zijt; ik zie

{==42==} {>>pagina-aanduiding<<}
er in huis niets van; en als men mij het in gezelschap doet opmerken, kan ik niet ontkennen, dat gij er minder gunstig uitziet dan gewoonlijk. Niet waar, emmy? gij zult voor mijne gerustheid uw afkeer van blanketsel wel overwinnen? Laat ik te huis komende u nog eens blozend vinden als weleer.’ Met deze woorden vertrok hij.
‘Ja, voor u wil ik blozen, tot dat geen kunstrood u de waarheid meer verhelen kan, en, albert, zoo ik u dan smart kost, het zal wezen omdat het mij onmogelijk zal zijn u die te besparen. Gelukkig zal dan deze gefolterde boezem niets meer gevoelen van uw lijden, en niet weten hoe gij de smart zult dragen van te hooren dat dit hart om uwentwil zoo lang verborgen heeft, wat het leed, tot dat het uitgebloed had;’ en met wankele schreden opstaande riep zij marie, en sloot zich met haar op in haar slaapkamer.
De kamenier verzekerde dat zij daar binnen een zacht gesnik en gesmoorde klagten gehoord had; maar dit was naauwelijks denkbaar, zoo aanminnig en opgeruimd zagen beide de vrouwen er uit, toen zij te voorschijn traden, en zich naar het salon begaven, om de terugkomst van den Heer vernon af te wachten. De wangen van Mevrouw vernon bloeiden als de rozen van York en Lancaster, en haar oogen schitterden als de schoone blaauwe saffier, die in de sevigné op haar boezem blonk.
‘Ik dank u, liefste!’ zei de Heer vernon tot haar, toen zijne gasten vertrokken waren. Mijn

{==43==} {>>pagina-aanduiding<<}
vrienden herhaalden mij nog eens, wat ik in zoo lang niet gehoord had: ‘Wat hebt gij toch een schoone vrouw, vernon! gij zijt een gelukkig man! en wel mogten zij dit zeggen, emmy! in al de jaren van ons huwelijk hebt gij mij niets dan vreugd geschonken.’
‘En ik hoop dat ik dit zal blijven doen al de dagen, die het mij nog vergund zal worden met u te zijn, albert!’ zei ze, hem hartstogtelijk omarmende, en toen eensklaps in tranen uitbarstende liet zij hem los, en ging haastig de kamer uit.
Hij schudde ontstemd het hoofd. ‘Ik vrees, ik vrees, dat mijn blijde dagen ten einde loopen,’ sprak hij bij zich zelven; ‘de bui trekt nader, en begint op mijn arme hoofd te druppelen. Ik zal het niet lang meer kunnen volhouden, met iedereen te verzekeren, dat de lucht helder is.’
Niets wordt door de menschen verschillender gedragen dan lijden. Sommigen maken er een starrekrans van, en plaatsen zich zelven in het midden met een zwaard in de borst. Zij gevoelen zich door hunne smart verheven, en zeggen met een soort van voldoening: ‘Leefde er ooit ongelukkiger mensch dan ik?’ waarbij het woordje ongelukkig de dienst doet van voortreffelijk. Zij kunnen ook niets minder velen, dan dat men hun leed wegredeneert, daar het voor hen het streelendste genoegen is, zich zelven als martelaars te aanbidden. Anderen daarentegen zien er niets in dan den mesthoop van job, en meenen dat zij er afzigtelijk uit moeten zien in het ongeluk. Hen

{==44==} {>>pagina-aanduiding<<}
vernedert het; zij weten niet hoe zij hun rampen voor anderen en voor zich zelven genoeg zullen bedekken. Niets is hun ondragelijker, dan dat men acht slaat op het leed dat hun treft, en daar zij zelve zich enkel voor de schijnende zon buigen, weten zij niet hoe ras zij de wolken rondom zich, door vrolijkheid zullen uiteen drijven. o Vernuftig Egoïsme, hoe menigeen vindt in u het panacé voor allen jammer!
Eenige dagen waren er reeds verloopen sedert de soirée, op welke onze jonge lieden kennis gemaakt hadden, zonder dat montfoort zich bij de vernons had aangemeld. Hij gevoelde dat de visite aan de familie vernon geen onverschillige zaak was, en nog steeds bleef hij aan het wikken en wegen van hetgeen hij voor zijn eigen rust al of niet behoorde te doen. Ging hij, zoo was het mogelijk dat hij in een hartstogt verviel, dien hij vooruit zelf reeds veroordeelde, of rustte er geen verdenking op marie? Ging hij niet, dan was hij immers onbeleefd, en misschien onregtvaardig ook; hoe moest zijn wegblijven voor den Heer vernon den schijn hebben van onwellevendheid, en voor zijn dochter van minachting. Had hij regt om zulk een onedelmoedig gebruik te maken van het toeval, dat haar in zijn magt gesteld had? Daarenboven hij was nu gewapend; het zou toch vreemd zijn, dat hij geen meester van zijn hart kon blijven als hij verkoos, en hij zou wel eens willen beproeven, of de rede niet sterker was dan de neiging. Het was lafheid een bekend gevaar te vreezen.

{==45==} {>>pagina-aanduiding<<}

Zoo zijn jonge menschen! Zij meenen allen hun heldenmoed te toonen door den strijd te zoeken. Van daar worden meest alle overwonnen. Die echter door vroeger nederlagen wijzer geworden zijn, nemen liever voorzigtig de vlugt. Eere zij hun! Hoe veel meer moeds en zelfoverwinning toch behoort er in zaken van 't hart niet toe, om achter-, dan voorwaarts te gaan. Roemloos en smartelijk, gelijk alle inwendige oorlog, is deze strijd in onzen boezem. Het verstand wil hem voeren, doch het hart wenscht hem te verliezen. Een pijnlijk qui perd gagne.
Schoon montfoort het al spoedig met zich zelven eens geworden was, dat hij gaan moest, en zijn geestkracht eens op de proef moest stellen, draalde hij echter nog eenige dagen uit een soort van lust om zich belangrijker te maken, gemengd met de vrees dat het schijnen zou als of hij al te driftig gebruik wilde maken van de gelegenheid om marie vernon weder te zien. Ieder die zich zijn eerste liefde herinnert, zal zich dit gedrag van den jongen man begrijpen; niets doet grilliger handelen dan deze hartstogt. Gewoonlijk gedragen verliefden zich en sens contraire van hetgeen men van hen wachten zou, en vreezen vooral van zich door hun sterk doorzetten te zullen verraden. Van daar weten zij, die zelve bemind bemind hebben, dat laten veelmeer zegt dan doen, ontwijken meer dan zoeken. Het jeugdig hart dobbert op de hobbelige bewegingen van dien twijfel met denzelfden wellust op en neder, als de blanke zwaan op de deining van het

{==46==} {>>pagina-aanduiding<<}
bewogen watervlak. Geen van beiden willen zij die het ruilen voor vasten grond.
Om aan de naïviteit van de ziel van marie vernon regt te doen, moeten wij bekennen, dat zij den eersten dag na het feest op het bezoek van montfoort hoopte, het den tweeden verwachtte, het den derden bijna eischte, en den vierden opgaf hem in 't geheel te zullen zien. 't Was ook zeer natuurlijk, dat hij niet kwam, na het raadselachtige figuur dat zij in zijn oog gemaakt had! zij kon zich best begrijpen, dat hij geen opgewektheid gevoelde om een meisje weêr te zien, dat zich bij hun eerste ontmoeting in zulk een dubbelzinnig licht aan hem had moeten vertoonen. Een gloeijend rood vloog over haar gelaat bij de herdenking aan het kleine tooneel tusschen hen beide.
Neen, hij had gelijk: maar lief was het toch niet, om zoo maar op den schijn af te veroordeelen; en wat had die brandende blik beduid, die als een vuurvonk in haar borst gevallen was? Zij lei de marmerwitte hand op haar voorhoofd, dat in gloed stond even als op den avond, toen zijn oog zoo vurig op haar rustte. Haar andere hand liet de naald glippen, en haar elleboog op het borduurraam leggende waarvoor zij gezeten was, zonk zij in mijmeringen weg, die half bitter, half zoet waren, terwijl haar oogen de rozenknoppen voor haar overvloediger bedauwden, dan voor bloemen van floszijde juist dienstig was.
Waar denkt gij aan, marie, dat gij niet werkt,

{==47==} {>>pagina-aanduiding<<}
meisjelief! zijt gij het nog niet met u zelve eens, of gij die goudlelie ook in een witte zoudt veranderen? vroeg haar moeder, die achter haar op de kanapé gezeten, zich insgelijks met eenig handwerk bezig hield. ‘Ik geloof waarlijk dat ik het u raden zou, want die gloeijende klaproos maakt de bouquet zoo kleurig, dat een lichte bloem hier en daar meer harmonie in het geheel brengen zal,’ en opstaande om het werk nogmaals te bezien, sloeg zij haar arm om den ivoren hals van haar dochter, en boog zich over haar schouders op het raam.
Smartelijk verrasten haar de tranen die daarop beefden, en niet de eene hand de golvende lokken van marie's voorhoofd wegschuivende, vatte zij met de andere het meisje onder de ronde kin, en dwong haar het lieve hoofdje op te ligten en haar aan te zien. marie trachtte te lagchen om haar moeder gerust te stellen, en voor een oogenblik glinsterden haar oogen achter de kristallen druppels, die er in stonden. Maar deze kortstondige zonneschijn werd door een tranenvloed gevolgd, gelijk de lenteroos op een onweêrsdag nieuwe regenvlagen uitlokt.
Dat schreijen komt nu toch wat dikwijls terug, niet waar, lezer? Het is mijn schuld niet. marie vernon was niet anders. Zij was, wat de Dichter van Ada deze zoo aandoenlijk laat zeggen:
Ik was een schreister, was ik niet? En immers weet gij ook nog niet zoo als ik, of het lieve kind er reden toe had. Evenwel om goede

{==48==} {>>pagina-aanduiding<<}
vrienden met u te blijven, zonder marie anders te maken dan zij was, zullen wij er dit op vinden, dat ik er voortaan minder van spreek. Dan heeft zij vrij krijten, en gij noch ik hebben er moeite of last van.
Mevrouw vernon schudde het hoofd over haar kind. ‘Wat scheelt er aan, marie?’ vroeg zij, haar liefkozend de wangen droogende met de kanten slippen van haar muts.
‘Niets, lieve moedertje, niets!’ antwoordde deze, terwijl een snikkende zucht, die juist het tegendeel scheen te zeggen, haar borst ophief.
‘Wil ik eens raden?’ vroeg Mevrouw vernon.
marie schudde weigerachtig het lokkige hoofd. Zij maakte beweging om haar naald weder op te nemen en wilde haar werk hervatten, als ware er niets te raden.
De moeder vatte het bezige handje in de hare. ‘Gij schreit, omdat gij het groot souper van dezen avond aan mij hebt opgeofferd?’ vroeg zij.
marie sloeg de lange wimpers die zij over haar oogen had laten vallen op, en zag Mevrouw vernon met een helderen blik aan. ‘Dat gelooft gij zelve niet, Mamaatje!’ antwoordde zij.
Met een lach bevestigde deze de gissing harer dochter. ‘Gij weent, omdat uw vader dat schoone rijpaard niet voor u gekocht heeft, daar gij zoo veel zin in hadt?’
‘Neen!’ zei marie, nog vrolijker, omdat haar moeder al verder van den weg geraakte. ‘Misgeraden. Waarlijk, het was niets. Eukel kinderachtig-
{==49==} {>>pagina-aanduiding<<}
heid, geloof mij,’ en zij wendde zich weder van haar moeder af naar haar werk.
‘Neen! wacht even,’ zeide deze. ‘Straks kunt gij werken; nog eens moet gij mij antwoorden.’
Misleid door het schertsende van haar moeders toon, keerde marie haar nogmaals haar gansche gezigtje toe, en vroeg rustig: ‘Nu!’
‘Gij dacht aan den avond bij Mevrouw W., en schreidet, omdat de jonge man, dien gij daar hebt leeren kennen, zoo weinig waarde aan uws vaders uitnoodiging hecht, mijn onschuldig kind!’
Zoo onverwacht als deze woorden marie troffen, zoo groot was ook hunne uitwerking. Vergeefs bedekte zij zich het gelaat met de handen; de verraderlijke blos, die straks tot wit verschoot, had reeds aan haar moeder gezegd, wat zij voor zich zelve, maar vooral voor haar had willen verbergen.
‘Waarom iets voor uwe moeder verzwegen, marie?’ vroeg deze zachtmoedig; ‘waar zult gij beter raad en troost vinden, dan aan haar boezem? Verberg mij niets, mijn engel! de lippen, die zich eens tot zwijgen wennen, weigeren later zich te ontsluiten, en de smart die men verkropt drukt zoo zwaar op het hart, dat het naderhand niet meer vermag zich te openen en breken moet onder den last. Alleen aan uwe moeder kunt gij alles vertrouwen moederliefde kan immers alles verdragen, en gaat te dieper in het hart naarmate er meer op geladen wordt. o Zeg mij alles! later kunt gij het aan niemand meer doen. Uw moeder alleen heeft u meer

{==50==} {>>pagina-aanduiding<<}
lief om uwentwil dan om zich zelve; anderen zullen eischen, dat gij hen gelukkig maakt, zij alleen wil niets dan uw geluk. Een moeder alleen kan zonder bitterheid hooren, dat haar kind een ander, een vreemden man meer bemint dan haar, die jeugd en gezondheid opofferde aan haar moederpligt. Vrees niet mij ergens meer door te grieven dan door uw zwijgen, en beken mij, marie, dat een liefelijker en magtiger beeld het mijne uit uw borst gaat verdringen.’
‘Nimmer, lieve moeder, nimmer!’ riep marie uit; ‘nooit zal ik iets half zoo lief hebben als u.’
‘Beloof enkel wat gij houden kunt, meisje lief!’ antwoordde Mevrouw vernon weemoedig, ‘en dat is, dat gij mij uw volle vertrouwen blijft schenken. Uwe openhartigheid zal mij nimmer krenken. Daarenboven, de tijd is niet ver meer, dat ik u niet meer steunen kan, en uw vader.... Kom marie, droog uwe oogen af, en wees gerust dat mijn oog over u waken zal.’
marie omhelsde de teedere moeder innig. Plegtig vernieuwde zij in haar hart de gelofte van haar niet te verlaten, wetende dat dit haar moeders doodvonnis wezen zou. Ook Mevrouw vernon bezegelde met een kus, dien zij op de lippen van haar kind drukte, haar eigen voornemen om liever te sterven dan hinderlijk te zijn aan haar geluk.
o Moederliefde, zijt gij niet de heiligste, de zuiverste, die de mensch gevoelen kan? Terwijl de huwelijksliefde, die teedere paradijsbloem, niet regt aarden wil in den grond van het ongezegende aardrijk,

{==51==} {>>pagina-aanduiding<<}
en bij de minste gure lucht verwelkt en sterft, verdraagt gij, buiten den hof van Eden geboren, al de stormen en vlagen des levens, en groeit zelfs tegen de verdrukking in. Wees gezegend, gij vriendelijke engel, die de vrouw vergezelt, als zij, uit het paradijs harer droomen gestooten, zonder uw troost vertwijfelen zou.
Geen kind was meer voor eene moeder geweest, dan marie voor de hare. Toen de fijngevoelige emmy helmerston kort na haar verbindtenis zag, dat de man dien zij aanbad slechts den schijn bezat van het wezen dat hij gehuicheld had, toen zij ontdekte dat zijn gevoel hem evenzeer door anderen geleverd was, als het toilet, dat zijn schoone gestalte kleedde; dat men met den dichter van hem zeggen kon:

Daar zijn, wie niet hun afgod werd ontnomen; 
Maar die hem laag, verbroken zien of naakt: 
Wier hart slechts voor een droombeeld heeft geblaakt. 
En schriklijk boet voor zulk een schriklijk droomen. 

en men haar in waarheid kon noemen
Eens Afgods ongeloovige Priestres! toen was het dat de balsem der moedervreugde haar gewond hart heelde. En schoon zij sedert de geboorte van marie geen volkomene gezondheid meer kende, gaarne betaalde zij de groote blijdschap haar geschonken, met een lange smart. Haar echtgenoot, in wien zij den poëtischen en gevoeligen jongeling niet meer terug vond, dien zij zoo lief gehad had, beminde zij nu als den vader van haar kind; en

{==52==} {>>pagina-aanduiding<<}
daar deze liefde buiten hem lag, kon hij dezelve ook niet verstoren. Van daar dat geen koelheid van zijne zijde, geen blijk van zijn verregaand Egoisme, de gezindheid van Mevrouw vernon veranderden jegens den ondankbaren, die haar standvastige teederheid en haar engelachtig geduld alleen aan zijn eigene beminnelijkheid toeschreef. Somtijds als hij haar nog eens teeder toesprak, en zijne hatelijke woorden als een echo uit het schoon verleden haar gansche hart aangrepen, dan ontwaakte van nieuws haar eerste liefde voor hem in haar borst, en zweefde hem te gemoet, gelijk de kapel den zonnestraal, die haar opwekt uit haar schijndood; doch, grilliger nog dan het lenteweder, duurde zijn warmte slechts een oogenblik, en van nieuws bevroor haar hart door de kille aanraking met het zijne; zoo was haar leven een eeuwige strijd: zoo stierf haar hart duizend dooden.
En toch niettegenstaande dit alles had de Heer vernon zijn gade lief, maar zoo als deze genegenheid vallen moest in iemand, die zichzelven tot het middelpunt van zijn gansch bestaan gemaakt had; hij beminde haar omdat hij haar noodig had tot zijn genoegen, tot zijn gemak, tot de comfort van zijn leven; zoo als de planten de aarde, en de bijen de bloemen lief hebben; en daar zij in haar engelachtige goedheid al zijn behoeften raadde en voorkwam, zeide hij niets meer dan hetgeen waarheid was, als hij haar verzekerde, dat hij zonder haar zich geen geluk denken kon en dat hij enkel in haar leefde.
Voor hem dus niet minder dan voor haar dochter,

{==53==} {>>pagina-aanduiding<<}
rigtte Mevrouw vernon telkens het matte hoofd weder op; en schoon zij op den morgen van den dag na haar gesprek met marie een diepe flaauwte gehad had, die zelfs vernon ontrustte door hare langdurigheid, vergezelde zij echter 's avonds beide naar het concert, dat in de Comediezaal gegeven werd.
marie zag er schooner uit dan ooit: er was in haar voorkomen op dien avond en vroeger, hetzelfde onderscheid als tusschen het standbeeld van pygmalion en de schoone vrouw, waarin de Goden het op zijn beden veranderden. En waarom zou de Liefde minder magtig zijn? Zeker is het dat zij iets bezields, iets levendigs over marie uitgoot, dat tot nog toe aan haar volmaakte trekken ontbroken had. Vroeger zou men haar met goed gevolg hebben kunnen uitschilderen, thans niet meer. Door de wasachtige blankheid van haar gelaat schemerde het rood van het jeugdige snelvloeijende bloed, gelijk de rozenkleur in de knoppen van den appelbloesem, en de flaauwe naauwlijks merkbare blos van haar wangen had zich tot het schoonste inkarnaat verhoogd. Haar bruine oogen schitterden waterachtig helder, zoo dikwijls zij ze opsloeg, en wanneer zij voor zich zag en met de golvende linten van haar ceintuur speelde, dan schoten zij door de donkere pinkers stralen uit, zacht en liefdevol als de maan wierp op den slapenden endymion; doch kuischer nog dan deze, rigtte zij ze slechts aan haar gedachten, en wist zelve niet, welke oorzaak haar zoo diep en zoo aangenaam deed mijmeren.
Een enkele witte rozenknop sierde haar lokken,

{==54==} {>>pagina-aanduiding<<}
welke dien dag voor de eerste maal in vlechten op haar hoofd vastgemaakt, den schoonen vorm van hals en nek en de fijne welgevormde ooren lieten zien, die zij altijd wangunstig bedekt hadden. Het dunne witte kleedje deed meer dan genoeg de poezelheid van de schouders raden, schoon het bijna tot aan den hals reikte. In digte plooijen over haar boezem dalende, was het met een rosé-satijnen sjerp losjes om haar fijne middel gesloten, en van daar golfde het neder tot op de punten van de kleine voeten. Er lag iets zoo zuivers en onschuldigs over haar gansche voorkomen verspreid, als schilders gewoon zijn aan haar aangebeden naamgenoot te geven.
Het concert was zoo volmaakt mogelijk. Al haar bekenden waren er, honderd oogen zeiden haar welsprekend, dat zij dien avond beeldmooi was. En toch fluisterde het meisje haar moeder in, dat zij nimmer vervelender concert had bijgewoond.
Wereldsche genoegens zijn zeepbellen, die slechts door onze eigene verbeelding gekleurd worden; van daar zien wij er somtijds al de schakeringen van den regenboog in, en verrukt staren wij ze na, die brooze kinderen der lucht, zoo als zij opstijgen en onze droomen en verwachtingen met zich omhoog voeren. Werkt echter onze verbeelding niet mede, dan schijnen ze ons wat ze wezenlijk zijn, kleurlooze schuimblazen, en als zij uiteenspatten, valt de waterdrop die ze vormde kil op ons neder.
Zoo ging het marie vernon; zij had zich zelve niet beleden wat zij eigenlijk van den avond wacht-
{==55==} {>>pagina-aanduiding<<}
te. Maar zeker was hij gansch anders dan zij zich dien voorgesteld had. Eerst dacht zij dat er te weinig menschen waren; maar neen, zij zag er meer dan ooit. Toen zocht zij het in de muzijk. Maar dat was toch al te onregtvaardig jegens dien armen lafont, wiens strijkstok nooit meer van een tooverstaf gehad had; zoo ruischte het in de lucht rondom hem van bovenaardsche geestenstemmen! En al betreurden sommigen het bij het zingen zijner Romances le Soupir en les Fleurs, dat zijn stem niet zoo onveranderlijk frisch was als zijn viool, moest men toch minder kunstgevoel hebben dan marie, om ook daarin de onvergelijkelijke methode van den beroemden maestro niet te bewonderen. marie luisterde naauwelijks. Alleen beantwoordde zij de regels:
l'Amour annonce sa presence

Par un soupir. met een zucht.
De jonge helmont, die al den tijd, welken de muzijk geduurd had, gebruikt had, niet om te hooren, maar om voet voor voet het middelpad te veroveren, dat vol Heeren stond die er vroeger waren geweest dan hij, en die hardnekkig post hadden gevat in de nabijheid der liefelijke verschijning, die bij al het bekoorlijke dat haar toebehoorde, nog een extraglans aan de nieuwheid ontleende, was eindelijk zoo gelukkig achter den stoel van marie te komen, waarvan hij terstond den knop vastgreep, opdat het niemand gelukken mogt, hem van daar weg te dringen.

{==56==} {>>pagina-aanduiding<<}
Even na zijn behouden aankomst begon de pause, en toen marie, de anders zoo muzikale marie, het oogenblik zegende, dat haar de vrijheid schonk van op te staan, en het orkest, waar zij lastig digt bij gezeten had, den rug toe wenden en de zaal eens rond kon zien, of al haar vriendinnen er wel waren, toen viel zij in de ongenadige handen van ernst helmont, en moest zijn onuitstaanbare douceurs slikken.
De arme marie! Zij had wel gelijk, het concert was bitter vervelend dien avond! Hoe was het mogelijk dat de zaal zóó vol was, en dat er toch nog onderscheiden personen te huis moesten gebleven zijn? en nog wel van die menschen welke men op iedere fashionable plaats wachten zou?
‘Uw vriend, de student montfoort, schijnt hier niet te zijn?’ zeide de Heer vernon, zich in het gesprek mengende, tot helmont.
Daar luisterde marie eensklaps meer dan zij naar de muzijk gedaan had.
‘Neen!’ antwoordde ernst, ‘dat is een zonderling! meestal zit hij te huis in de boeken, en maakt, geloof ik, roerende verzen in zijn eenzaamheid.’
‘Zóó, is Mijnheer montfoort dichter?’ vroeg marie met een drift, die meer natuurlijk dan voorzigtig was. Het was haar eerste vraag; vroeger had zij haar aandeel in het gesprek enkel in stomme buigingen of een sprakeloos hoofdschudden betaald.
helmont zag haar met een kwaadaardig lachje aan, terwijl hij antwoordde: ‘Dichter? Nu, gij neemt het ook dadelijk zoo hoog, Jufvrouw vernon! alle ver-
{==57==} {>>pagina-aanduiding<<}
liefden hebben een tijd dat zij kweelen en zingen, even als de vogeltjes in de lente.’
Het Programma viel marie uit de handen; terstond bukte zij er naar en kon dus niet antwoorden, maar de Heer vernon deed het voor haar. ‘Ah! is dat het geval met den Studiosus, dan kan ik mij begrijpen, dat hij mijn uitnoodiging om ons te komen zien zoo geheel en al vergeten heeft. Een verliefde is zich zelven genoeg. o Het heugt mij nog als de dag van gisteren, dat ik het hof aan Mevrouw vernon maakte! Maar waarom is de belle van uw vriend hier ook niet tegenwoordig? Anders ware hij zeker hier.’
‘Neen!’ zei helmont met een grijns; ‘de dame van zijn gedachten zou door de hier zijnde jonge Dames in haar tegenwoordigheid niet geduld worden, denk ik.’
marie had zich al vroeger weêr naar het orkest gekeerd, de flacon van haar moeder gevraagd, en nu op haar stoel neêrgezonken, waschte zij zich de slapen en het voorhoofd met het verfrisschende vocht. ‘Het was zoo vol en warm dat men meende te stikken,’ was haar antwoord op de angstige vraag van Mevrouw vernon, of haar iets scheelde, en zij begroef neus en oogen, ja haar gansche gelaat in den batisten doek, waar zij gedachteloos al de eau de cologne over had uitgegoten.
Langzamerhand bekwam zij van de kleine bedwelming, welke de volle zaal en de warmte op haar rekening kregen, schoon zij rilde als hadde zij het regt

{==58==} {>>pagina-aanduiding<<}
koud gehad, en haar handen zoo kil en haar gelaat zoo wit als marmer waren. Maar dat kwam alles van de hoofdpijn, die zij te danken had aan de volte en aan het gegons van al die menschen.
De muzijk begon weder. marie zag niet meer in zoete gepeinzen voor zich, en het half weêrhouden glimlachje van straks speelde niet meer om haar mond, die ernstig stond. Haar oog was naar boven geslagen naar het hooge plafond van de zaal, en het was als wilde zij de bladeren tellen van de bloemfestoenen, die de stukadoor er op gewerkt had, zoo strak was haar blik. Hoorde zij het niet, dat haar lievelings-air, de variaties van rode gespeeld werd?
Ja, zij scheen er niets van te bemerken! want haar blik daalde; doch eensklaps bleef hij gehecht op de gaanderij, waarheen een jonge Dame op een concert niet dan bij toeval heenziet, en waar marie dus vroeger ook volstrekt niet heen gezien had. Daar zat vlak in den hoek geleund met den rug naar de muzikanten en met het aangezigt naar haar gekeerd, een jong man, gewikkeld in een almaviva, die schilderachtig om zijn slanke gestalte gedrapeerd was, en waarvan de opgeslagen kraag digt om zijn gelaat sloot. Een studentenmutsje, dat laag over het hoofd gehaald was, liet niets dan het benedenste van zijn gelaat zien, en toch, zij dacht dat zij den jongeling herkende, dat zijn oogen onveranderlijk op haar gevestigd wafen. Zij sloeg de hare neder, een purpergloed bedekle de verbleekte wangen, en nogmaals baadde zij zich het voorhoofd in eau de cologne. Toen - ging

{==59==} {>>pagina-aanduiding<<}
zij voor zich uit zitten kijken, en scheen besloten te hebben, om naar de laatste variatie te luisteren, die het spel van den grooten virtuoos besluiten zou.
De variatie was nog niet ten einde, of zij had steelswijze opgezien, voor de tweedemaal gebloosd onder den vuurblik van boven, en zich stellig voorgenomen, dit nu niet weer te zullen doen.
Maar er zijn oogen in de wereld, die zoo veel magnetische kracht in zich hebben, dat men van hout moet zijn, om er niet door aangetrokken te worden. Oogen, wier invloed men niet meer kan ontwijken, als men ze eens heeft aangezien; oogen, waardoor men het bijgeloof van sommige volken aan den kwaden blik begrijpt, die men weert en toch zoekt. Oogen, die... maar het laat zich niet beduiden aan dengenen die nooit zulke oogen zag, en die ze gezien hebben, zullen lagchen om mijn poging om ze te beschrijven.
Een kwartier zeker hield marie het toch uit, de hare nedergeslagen te houden, al scheen er iets de blanke oogleden telkens te willen omhoog trekken. Doch daar eindigde de finale. Het gansche gezelschap stond op, om rond te zien; nu waagde zij een verstolen blik - het hoekje was ledig, en de donkere gestalte verdwenen.
Thans begon het gewoel, dat het eigenaardige einde van een concert is. De harmonische toonen werden vervangen door allerlei wangeluiden, door het schuiven van stoelen van de wegsluipende voetgangsters, door het daverend naar beneden stormen van de jon-
{==60==} {>>pagina-aanduiding<<}
gelui van de gaanderij, die zich vreesselijk haastten om zich in de vestibule in rijen te scharen, ten einde geen enkele jonge dame aan hun spitsroeden ontkomen zou. De knechts aan de deur riepen de koetsen af, de namen der eigenaars op allerlei wijze râbrakende, tot groot genoegen van de dubbele rij jonge Heeren die hen uitlachten.
‘De koets van Mijnheer vernon,’ werd er gegild. De heeren drongen op een, om marie nog eens goed te zien; doch zij had zich geduldig door helmont in mantel en voile laten moffelen. Hij was er even weinig op gesteld dat men haar gezigtje zien zou, als hij vurig verlangde dat men opmerken mogt, dat hij haar naar haar rijtuig bragt; en zij gaf er niet om of iemand haar al of niet zag, indien zij maar ontdekken kon, of hij al of niet op het concert geweest was.
Natuurlijk ging zij aan den arm van helmont met neêrgeslagen oogen de zaal uit en de vestibule door, doch toen zij bij het rijtuig kwam, en de Heeren er Mevrouw vernon in hielpen, meende zij bij het licht der lantaren, tegen een der steenen palen van het ijzeren hek voor het gebouw te zien leunen - alexander van montfoort.
En het sneeuwde vreesselijk, en dat speet haar om zijnentwil geweldig, en dat zou het nog meer gedaan hebben, als zij geweten had dat hij niet naar huis gegaan was, voor dat hij haar schaduw had zien zweven over haar slaapkamer, en gewacht had tot haar licht, het laatste van de gansche gracht, verdween.


{==61==} {>>pagina-aanduiding<<}

Nadere kennismaking.

Twee dagen na het concert werd, terwijl de familie vernon aan de thee zat, het bezoek van den Heer van montfoort aangediend, en marie hield zich al vrij wel. Want behalve dat zij de kraan van de watervaas, waar zij juist een trekpot uit vulde, open liet staan, zoo dat kopjes, melkkan en suikerpot vlot werden op het overstroomde blad, en Aimé, dien zij bij het opstaan om den jongeling te groeten bitter op zijn poot trapte, jankend in een hoek vloog, was er niets aan haar te bemerken dat anders was dan gisteren, toen ernst helmont de familie bezocht had. De drijvende kopjes en de huilende hond hadden zelfs een groot nut, want zij namen al de stijfheid van een eerst bezoek weg, daar zij aan montfoort dadelijk gelegenheid gaven, om iets te doen en te zeggen, dat bij wijlen zeer moeijelijk kan zijn.
Zijn eerste verstandige zet in dit geval was, dat hij de kraan toesloot, en zijn tweede, dat hij deed als of hij den stoel niet zag, dien de Heer vernon naast zich aan de groote tafel had klaargezet, maar zich

{==62==} {>>pagina-aanduiding<<}
na bewezen dienstbetoon aan het kleine tafeltje bij marie plaatste; een dubbele tegenwoordigheid van geest, welke den wellevenden man verraadt, die ‘nooit schrikt,’ welke huisselijke ongelukken hij ook veroorzaakt of ziet gebeuren.
marie was minder op haar gemak, doch dat was natuurlijk; zij was regt onhandig geweest, en hij zou wel kwade gedachten van haar huishoudelijke bekwaamheid opgevat hebben door haar linkschheid, en haar als een lomp kind beschouwen en laten zitten. Maar dat deed hij volstrekt niet. Integendeel, hij was zoo beleefd en zoo attent in zijn gansche gedrag omtrent haar, en volgde met zooveel hulpvaardige aandacht de bevende vingers, toen er weêr ingeschonken moest worden, dat de Heer en Mevrouw vernon juist niet veel aan zijn bezoek hadden, waarom de eerste hem hartelijk verzocht het spoedig te hervatten.
Of hij nu dacht, dat hij zich de eerste reis zoo goed gehouden had, dat er wat op staan kon, kan ik niet zeggen, maar wel, dat het maar zeer kort duurde, of hij was er al weder en toen al weder; en telkens verpligtte een nieuwe uitnoodiging van den Heer vernon, die veel behagen in hem had, en een nieuwe belofte van montfoort, die niet ondankbaar wilde zijn voor 's mans goedheid, hem spoedig terug te komen, hetgeen hij dan ook met een getrouwheid deed, die de Professoren zou verrukt hebben, als het hun collegies gegolden had, welke de anders zoo ijverige Student hoe langer hoe slordiger begon waar te nemen.

{==63==} {>>pagina-aanduiding<<}

Dat kwam omdat deze nu nog een nieuwe en moeijelijke studie bij de hand had genomen - de studie van een vrouwenhart! Deze nam zijn geheelen tijd in, daar hij de kennis daarvan nog gewigtiger scheen te achten, dan die van het oude regt; een dwaling te verderfelijker, omdat zich bijna iedere studie beter met een andere laat vereenigen, dan dat gedeelte van de psychologie, hetwelk over dit hoofdstuk handelt. Terwijl dus de achting voor justinianus bij montfoort met den dag afnam, kwam hij gedurig verder in de kennis van de engelachtige hoedanigheden van marie vernon.
Nergens is de vrouw gevaarlijker voor den man dan in haar eigen huis. Vergeefs verbeelden zich de meeste meisjes, harten te winnen door haar schitterend toilet op publieke plaatsen, of haar geestige reparties in de assemblees. Zij verblinden de oogen der mannen, doch laten hunne harten koel. Hoe dikwijls zien wij niet, dat de schoonheid à la mode bij de algemeene bewondering maar weinig liefde trekt. ‘Ik zie haar gaarne, en ga om haar naar het concert,’ zegt de een, ‘maar voor een vrouw zou ze mij te ijdel zijn.’ - ‘Ik kom om haar op de sonpers,’ zegt een ander; weêr een ander, ‘zij amuseert en verrukt mij door haar geest, maar voor een vrouw zou ze mij te veel bij de hand zijn.’ En beide gaan en zoeken een vrouw, die ook in haar huiskleeding schoon, en in een kleinen kring aardig is. In haar huis alleen staat de vrouw op een voetstuk, gelijk de godin in haar tempel.

{==64==} {>>pagina-aanduiding<<}

Het was dus geen wonder, dat de liefelijke, doch teêre rozenband van uiterlijk welbehagen, die montfoort aan marie gebonden had, langzamerhand verwisseld werd met den hechten juweelen boei van een innige en redelijke liefde. Ieder harer zachte deugden, haar onderwerping aan de luimen van haar vader, haar dweepachtig hangen aan de zwakke moeder, haar blijmoedige zorg voor de belangen des gezins, waren schoone steenen die zich aaneen hechten tot een keten, zonder dat montfoort wist hoe. Maar ik zal het u zeggen, lezers! het kwam omdat zij allen gevat waren in de liefde van het meisje voor hem, gelijk de diamanten in het zilver dat hen omsluit.
Altijd was marie een gehoorzaam kind, doch zij was het te liever, als montfoort haar met zijn goedkeurend lachje beloonde. Altijd was zij een teedere dochter, doch zij offerde onwetend menige geurige korrel aan hem gewijd, op het altaar harer kinderlijke liefde als hij tegenwoordig was; en wanneer hij komen moest, zag zij meer dan anders, dat de boeken niet goed geschikt, en de platen door een lagen, dat de bloemkorfjes noodig hadden verfrischt te worden, enz.
marie deed deze dingen niet om ze te doen, of omdat ze montfoort in het oog zouden vallen; maat zij handelde onwillekeurig, voortgedreven door een magt die sterker was dan zij. Haar geheele wezen veranderde, zoodra montfoort binnentrad. Zoo als de bloem zich telkens opent en hare geuren naar boven

{==65==} {>>pagina-aanduiding<<}
trekt, zoo ontsloot zich haar hart onder zijn bezielenden invloed, en zoo lokte hij al wat het aan liefelijkheid bezat daaruit tot zich. Evenmin als de bloemen uit behaagzucht bloeijen en rieken, even zoo weinig was er berekening in de verhoogde aanminnigheid van marie vernon, wanneer montfoort tegenwoordig was.
En hij van zijne zijde werd onwederstaanbaar geboeid aan de zachte jonkvrouwelijke ziel, die zich langzamerhand meer en meer voor hem ontplooide, en waarin hij in elke vouw zijn naam las. Het scheen hem ontgaan te zijn, dat hij haar verdacht had. Had hij haar geen vertrouwen gezworen, toen zij hem met de beminnelijkste openhartigheid gebeden had, haar niet te veroordeelen op den schijn, en tevens de belofte afgevergd, haar nooit naar het gebeurde te vragen? Zij zou hem alles zeggen, als zij dit kon en mogt. ‘En God geve dat dit nog zeer lang duurt; want dan zou ik rampzalig zijn!’ Zoo had zij geeindigd; en toen had montfoort voorgenomen haar dit althans niet door zijn schuld te maken, maar liever getracht de gansche zaak te vergeten.
Hij trachtte, en toch deed hij het niet. Argwaan is een pijl, die zich met een weêrhaak in de borst hecht; men kan haar laten zitten, maar uitrukken is onmogelijk; dagen, weken, maanden kunnen er verloopen, zonder dat men haar voelt, maar bij de minste aanraking rijt zij den boezem van nieuws op, en belet de wonde te heelen.
Vandaar dat montfoort, die uren lang bij de

{==66==} {>>pagina-aanduiding<<}
vernons kon wezen, en marie beschouwen als een engel, aan wier reinheid het heiligschennis zou zijn te twijfelen, haar niet in eenig gezelschap of op eenige publieke plaats kon zien, zonder dat hij haar met donkere blikken bespiedde, en haar elk vriendelijk woord en elk lachje als schuld duidde, zelfs schoon het hem niet toescheen, als was deze, die haar met openlijke bewondering naderde, gene die haar met hartstogt in het gelaat van verre begluurde, de man, de hatelijke man, met wien hij haar gezien had. Meermalen liet hij de gelegenheid van met haar te gaan of aan haar zijde te zitten, ontglippen om haar van verre gade te slaan met een wantrouwen, dat hij zich zelven naauwelijks vergeven kon, en toch de magt niet had te onderdrukken. Een grievende smart kon zijn hart doorsnijden, als hij dan zag, hoe haar oog hem zocht, hoe zij hem naast haar wenschte; terwijl hij, hoe zijn eigen hart hem ook tot haar trok, niet wilde, niet konde komen. Dan bruischte het in zijn boezem; dan beschuldigde hij zich zelven en marie; dan wilde hij naar haar toe om haar te dwingen hem haar gansche vertrouwen te schenken, en - de vrees van haar schuldig te vinden boeide zijn voet.
Na zulke opwellingen bleef hij gewoonlijk eenigen tijd weg, of bragt een kort en stijf bezoek, dat de oogen van marie met tranen vulde. Haar hart klopte zoo vrolijk, als het zijn stap in den marmeren gang herkende, zijn driftig tikje op de kamerdeur hoorde. Haar oog schitterde, haar wang gloeide,

{==67==} {>>pagina-aanduiding<<}
maar een enkele blik op zijn koel gelaat goot water op haar warmte. Op zulke tijden scheen hij haar naauwelijks te zien, vroeg haar op bitteren toon of zij zich gisteren niet regt goed geamuseerd had; zeide bij een gezochte gelegenheid, dat alle vrouwen ligtzinnig en wonderlijk waren, en dat er geen ongeluk te vergelijken was bij dat van eene uit dat geslacht te beminnen, terwijl de man, die vrij was, zich gelukkig mogt noemen, en fier rondziende, zei zijn blik: ‘Ik ben het.’
Na zijn vertrek zuchtte dan marie smartelijk, en liet de gevouwen handen in haar schoot vallen. Uren lang kon zij zoo nederzitten om na te gaan waarmede zij hem gegriefd had; maar zij vond niets, en kwam dan eindelijk tot het pijnlijk besluit, dat geen spijt maar onverschilligheid hem zoo hard had kunnen maken. Zij zeide voor zich heen: ‘Ik ware hem immers ook niet waardig! doch ik mag hem daarom wel blijven liefhebben,’ en dan verhelderde zich haar oog weder, en de bevende lip werd kalm en rustig.
Een eerste liefde is zoo edel! zij is zoo weinig eigenbatig, zij vraagt zelfs van den geliefde niets terug. Zij is ootmoedig en meent niets te eischen te hebben; ja, vreest dat hare verwachtingen te groot zijn. Zij heeft tot haar bestaan geen hoop op bevrediging noodig, want zij is te rein om behoeften te kennen. Wel mogt jean paul van haar zeggen, dat haar vleugels langer en witter zijn, dan die van elke volgende liefde.

{==68==} {>>pagina-aanduiding<<}

Intusschen moet men volkomen onschuldig zijn om haar te kunnen koesteren. Bij hen, die de liefde uit de romans hebben leeren kennen, nog eer ze zelve die gevoelden, zal haar reeds dadelijk dat stoffelijke aankleven, dat iedere volgende liefde besmet. Met regt dus kan men zeggen, dat sommige menschen nooit bemind hebben, maar enkel verliefd geweest zijn. De ware heilige liefde is dat gevoel, dat nimmer aan zich zelve denkt, het geliefde wezen aanbidt zonder het voor zich te begeeren, en dat van niets, zelfs niet van zijn voortdurende beminnelijkheid, afhangt.
Zóó beminde marie montfoort. Het was haar steeds duidelijker geworden, dat zij zijn groot hart niet kon vervullen; dat zoo hij iets voor haar gevoeld had, dit gevoel moest gestorven zijn door haar onbeduidendheid; maar zij vroeg daar ook niet naar, zoo zij hem slechts mogt blijven beminnen. Een ander mogt hem zoo gelukkig maken als hij het verdiende, en zij het niet kon; zij voor haar vroeg niets dan hem somtijds te mogen zien, en die vreugde zou noch hij noch zijn meer begunstigde geliefde haar weigeren, hoopte zij.
Toen zij dit nu regt goed met zich zelve eens geworden was, en het onmogelijk achtte, dat montfoort haar beminnen kon, veranderde zij uiterlijk geheel. Zij verloor dat zenuwachtige, dat hartstogtelijke, dat een hopend, schoon vreezend hart eigen is. Zij was kalm en rustig in zijn tegenwoordigheid; want immers zij had afstand gedaan van elke aanspraak. Zij scheen koeler en toch be-
{==69==} {>>pagina-aanduiding<<}
minde zij des te warmer; de liefde, die zij in haar boezem terugdrong, zonk daar steeds dieper en dieper in, en hechtte zich vast op den grond van haar hart, gelijk de waterlelie op den bodem van het meir zoodra zich de witte bloem heeft losgemaakt van de groene bladeren die haar steunden, en niet meer drijft op de oppervlakte van het water. De plant bestaat en leeft, maar men ziet haar niet meer; voorbijgegaan is de korte tijd van haar bloei, en de golfjes kabbelen over haar heen zonder een spoor van haar te verraden.
Eerst merkte alexander dit verschijnsel naauwelijks op. Ondanks zijn vermoedens was hij nogtans inwendig zoo zeker van haar liefde; hij had (onverklaarbare schepselen als wij zijn) wel eens gewenscht dit minder te wezen, wel eens gedacht dat de sluijer te doorzigtig was, die marie over haar hart spreidde. De man wenscht de vrouw te zien zoo als zij is, en veroordeelt er haar nogtans om; hij wenscht te weten of hij bemind wordt, en nogtans wil hij onzeker blijven, tot dat zijn bekentenis haar regt geeft hem lief te hebben. Zoo veel magt hebben de maatschappelijke bepalingen op zijn geest, dat zijn verstand de vrouw onvrouwelijk noemt, als zij is zoo als zijn hart haar heimelijk wenschte. Geloof den man niet, die zegt, dat de vrouw alles, zelfs haar goeden naam voor hem veil moet hebben, mijn jonge zusters! Hij kent zich zelven niet. Al aanbidt hij er u thans om, er zal evenwel een tijd komen, dat hij u deze zwakheid tot schuld zal aanrekenen, tot een mis-
{==70==} {>>pagina-aanduiding<<}
daad die hij u nooit geheel vergeeft. o Mannen!
Hoe het zij, marie won in de oogen van montfoort, toen hij haar dus koeler en moediger vond; en voor een poos had hij er regt veel genoegen in, haar weder op haar plaats terug getreden te zien; maar toen dit haar gedrag aanhield, werd hij ongeduldig en wrevelig, als ware hem onregt geschied. De gedachte was hem onverdragelijk, dat marie zoo los van hem zou wezen, dat zij zich eigenwillig van hem verwijderen kon.
‘Ik zal eens zien,’ dacht hij, en bleef plotseling weg van elke publieke plaats en van iedere assemblée, waar hij meende of wist dat marie zijn kon.
Met welke vliegende blikken zocht zij hem op zekeren avond in een groot gezelschap, en hoe onafgebroken bleef haar oog aan de deur gehecht, tot die niet meer openging. Toen eindelijk de gastvrouw, de kamer rondziende, zeide: ‘Ik geloof dat wij nu voltallig zijn,’ zuchtte zij even, en de blanke borst hief de kanten pelerine, welke hij haar zoo graag zag om hebben, golvend in de hoogte, en zij verplukte de groote blaauwe viool, die zij voor dat zij vertrok van een der potten van haar bloemenmand geplukt had.
Toen de arme viool ontbladerd was, sloop zij, terwijl de tafeltjes geschikt werden, naar de glazendeur achter de bloemmand, die er voor stond; en eer zij het wist stond zij buiten op het balkon, en zag op naar den hemel, van waar de maan haar zilveren schijnsel uitgoot over de glinsterende sneeuw, en die

{==71==} {>>pagina-aanduiding<<}
deed blinken in haar stralen, en naar de starren, die haar zoo helder tegen vonkelden uit de koude lucht. Zij zocht naar die eene tintelende, welke hij haar laatst had aangewezen als zijn lievelings-star. Zij vond haar eindelijk, maar in het verschiet en bleek, en zij lispelde: ‘Gij immers zult toch niet van den hemel verdwijnen?’ en zij vroeg haar, waar montfoort was, en gelastte haar de wenschen voor zijn geluk, voor haar aan hem te vervullen als hij U. verlaten en eene andere gekozen zou hebben.
Hoe rijk is de liefde in een jeugdige borst; de gansche natuur staat haar ten dienst; de bloemen moeten zeggen wat zij niet durft, de starren doen wat zij niet kan. Zij gebruikt alles, en hangt haar souvenirs evenzeer op aan de witte ijspluimen, waarmede de winter de struweelen kuift, als aan de welriekende sneeuwbloem, die de lente over haag en heester strooit. o Zalige dagen, waarin alles bezield schijnt en leeft voor onze verbeelding! laten de mannen van de werkelijkheid u bespotten, de wijsgeerigen u verachten, de ongelukkigen u beschuldigen, de bejaarden u vergeten, toch zijt gij de schoonste des levens, toch zijn uwe droomen de zaligste, uwe bloemen de geurigste, uwe schatten de rijkste! gij korte heerlijke dagen geeft den mensch meer, dan al de volgende lange te zamen. Die u gekend hebben, zullen niet wreed genoeg zijn n te verstoren; allen, wie gij zorgen, tranen of gloed gekost hebt, vergeven het u om uwer herinneringen

{==72==} {>>pagina-aanduiding<<}
wille, en zelfs zij die roemen in hunne kalmte, benijden den jongeren hun zoete onrust.
‘Droomster, gij zult koude vatten,’ zei een zachte stem achter marie op het balkon, en een warme hand sloeg de boa in digte kringen om 's meisjes hals en schouders; ‘men zoekt u, wat zal men denken zoo ge u nog langer hier afzondert, meisje? of wil ik bij u blijven?’
‘Neen, vooral niet, moedertje! Ik voel op eens dat het koud is; ga in de kamer! ik volg u, ach!’ en zij boog het hoofd op haar moeders schouder. ‘Ik zie zoo veel liever dat bleeke maanlicht dan dien vlammenden gloed der flikkerende bougies daar binnen, en ik ben zoo veel liever alleen met dien ruimen hemel boven mij, dan daar binnen onder de woelende menigte.’
‘Kom marietje, wat doet gij buiten, kind? Moet gij morgen ziek zijn, en dat juist als ik mijn jagt-diner geef? Hoe kunt gij uw moeder zoo in de nachtlucht laten staan, en....’
‘'t Is waar, 't is waar! Mama lief, ga toch de kamer in. Ik beloof u, ik zal niet weer buiten komen, vader!’
Zij gingen naar binnen, en van uit een denneboom liet zich een jong man naar beneden glijden, en verdween in den tuin. Het was montfoort, die van daar door de ramen gegluurd had in het vertrek, waaruit hij zich zelven gebannen had, en die voor deze koude wacht meer dan beloond was, toen hij marie had zien zoeken naar zijn star.

{==73==} {>>pagina-aanduiding<<}

Hoe jammer dat de mensch dikwijls dwaas genoeg is, zich om opvattingen uren van geluk te ontstelen, waarvan hij later tot elken prijs minuten terug zou willen koopen. Zelfs nog terwijl men bemint, gist en bruischt er in onzen boezem een leelijk gevoel, dat ons verleidt om behagen te scheppen in het lijden van anderen.
montfoort ging vrolijk weg, toen hij marie peinzend en verlangend gezien had, en het griefde hem naauwlijks meer, dat hij haar zoete tegenwoordigheid dien ganschen avond gemist had, toen hij wist, dat ook zij met hem geleden had. ‘Liefde is niet iets zachts, zij is iets wreeds,’ zegt shakespeare.
En zeker was zij de ongelukkigste! Die zich zelven een opoffering oplegt, troost zich met de hoogmoedige blijdschap, zijn wil dus meester te wezen. Maar de veronachtzaamde, de opgeofferde draagt het dubbele lijden van teleurstelling en leedwezen over de schijubare koelheid, zonder dat het door iets verzacht wordt. Gelukkig dat deze smart meestal de geduldigste der beide partijen wordt opgelegd.
marie glimlachte tegen al de vergaderde gasten, speelde en zong op verzoek van de vrouw des huizes, hoorde gelaten de vleijerijen der jonge Heeren aan, en antwoordde als het vereischt werd met een woord of een knikje. En toen zij heengaande, allen te vreden liet, vermoedde niemand welk een grievende teleurstelling deze allerliefste avond haar veroorzaakt had, en was er niet een die dacht, toen zij de

{==74==} {>>pagina-aanduiding<<}
verplukte blaadjes der viool zagen liggen voor haar zitplaats, dat zij gestrooid waren op het graf eener zoete hoop.
Zóó gaat het dikwijls in de wereld. Menig treurspel wordt onder muzijk en tooi gespeeld. Daar veel menschen vergaderd zijn om de vreugde te zoeken, kan men zeker wezen, dat de meeste smart gevonden wordt. Menig zijden kleed bedekt een gewond hart. Het lot bemint (zoowel als de dichters) antithesen, en verbergt veelal innerlijk lijden onder uiterlijke weelde, en inwendige rust onder uitwendig gebrek. Het eerste is dikwijls een gevolg van het laatste; de verfijnde mensch moet noodwendig meer lijden dan de grover bewerktuigde, wiens behoeften minder ontwikkeld zijn. Men betaalt iedere vatbaarheid voor grooter genot met des te grootere gevoeligheid voor de smart daaraan verbonden. Die nu het leven kent, kan zijn rekening maken, en nagaan hoe duur hem zijne voorregten te staan komen. Hoe veel meer stekels dan bloemen dragen de dorenhagen langs den levensweg! De fijngevoeligen laten er, even als de lammeren, hun wol; de anderen gaan er, even als de ossen, ongedeerd langs.


{==75==} {>>pagina-aanduiding<<}

Het eerste bedrijf spoedt ten einde.

Den ganschen winter duurden die spiegelgevechten tusschen van montfoort en marie vernon, waarbij hij eindelijk meer ging lijden dan zij. Na zulke heldenstukken, die hem, o zoo veel gekost hadden, ging hij de vernons bezoeken, en vond dan marie niet geërgerd en gekwetst, zoo als hij gehoopt had haar te vinden; maar even zachtmoedig, vriendelijk en gelijkmatig van geest als altijd, en daaruit tot haar onverschilligheid besluitende, ging bij diep ongelukkig weder weg en verwenschte zijne proeven. Hij begreep de engelachtige ziel van marie niet, noch den nederigen ootmoed van haar rein hart. Wrevel kon niet vallen in een gemoed als het hare. Reeds vooruit vergaf zij hem iederen traan, dien hij haar kostte, of liever het was immers enkel haar en niet zijn schuld, dat hij haar niet beminde? Wat zou zij hem te vergeven hebben, of het moest zijn, dat hij zoo groot en zij zoo klein was; en zij glimlachte over het dwaze denkbeeld van iemand zijn verhe-
{==76==} {>>pagina-aanduiding<<}
venheid ten kwade te duiden, en zij was gelukkig in haar minderheid, gelijk zij trotsch was op zijn meerderheid.
Nog zeer lang hadden de zaken in den zelfden onzekeren toestand kunnen blijven, indien er niet iets gebeurd was, dat montfoort bezorgd maakte voor de rust van marie, en hem daardoor te meer aan haar verbond.
‘Apropos, alexander,’ zeide op zekeren dag een zijner vrienden, hem onder den arm nemende bij het verlaten der societeit: ‘Gij schijnt uw plan op Jufvrouw vernon opgegeven te hebben. Waarachtig, jongen, ik wensch u geluk! Zij is toch lang de goede partij niet, welke zij schijnt te wezen.’
‘En wat hebt gij van Jufvrouw vernon te zeggen?’ viel montfoort den spreker driftig in de rede. ‘Wie waagt het haar iets te laste te leggen?’
‘St....! haar zelve niets; maar mij is ter ooren gekomen dat de boel er wrak zit. De Heer vernon, die uiterlijk zoo geregeld leeft, brengt menigen nacht met het spel door, en heeft reeds groote sommen van zijn vrouws vermogen met het hazard verspeeld, zoo als mij onder diep geheim verzekerd is. Men zegt, dat hij de tranen en gebeden van zijn gade bespot, en voortholt in zijn verderf; misschien mag hij wel de oorzaak zijn van het verval der interessante vrouw. Schoon ik haar dikwijls heb hooren beschuldigen van hem door haar altijd droefgeestige stemming het leven te verbitteren, wil het er bij mij beter in, dat de schuld aan hem ligt. Ik zag zelden

{==77==} {>>pagina-aanduiding<<}
aantrekkelijker vrouwen dan Mevrouw vernon en haar dochter; daarom was ik te meer bang voor u, toen gij er zoo veel kwaamt. Nu zijt gij gewaarschuwd en kunt daar naar handelen,’ eindigde de spreker, terwijl beide de stoep opstapten van het huis waar hun tafel was, en waar het klokje van half drie al de dischgenooten reeds verzameld had.
Dien middag was montfoort niet als naar gewoonte de geestigste der gasten. Zelfs lachte hij niet om de aardigheden zijner makkers, die hem dan ook al spoedig vervolgden met hunne vragen naar hetgeen hem scheelde.
‘Ik heb het land,’ antwoordde hij kortaf, en daar deze term bij een Student zoo veel zeggen wil, als: ‘Ik verkies ongemoeid knorrig te zijn,’ en montfoort genoeg gezien was om ontzien te worden, lieten zij hem ongestoord landerig wezen.
Zoodra de maaltijd afgeloopen was, en de anderen in de societeit hun kop koffij gingen gebruiken, stak hij een sigaar op en verliet de vrolijke jongens, om buiten de poort een lange wandeling te doen.
Dit was zijn vaste gewoonte; als hem iets hinderde ging hij naar buiten, en zocht herstelling in de vrije lucht. Niet voor de kwalen des ligchaams alleen is de buitenlucht het heilzaamste aller geneesmiddelen. Men wordt vrolijk onder den invloed van het zoete saisoen, of laat zich het voorhoofd helder waaijen door najaars- of winter-stormen. Voor hen die gewoon zijn zich niet aan de hen omringende menschen te openen, is de natuur een on-
{==78==} {>>pagina-aanduiding<<}
schatbare toevlugt. Het gelukkige hart vindt nergens beter echo, en voelt nergens zoo goed zijne zaligheid dan buiten, terwijl ook het onrustige gemoed nergens meerder troost en kalmte vinden kan. Men ziet alles anders en beter onder den ruimen hemel, vooral - men ziet hooger en verder.
Al spoedig had dan ook montfoort zijn wrevelige stemming afgeschud, en kalm begon hij te overwegen, wat hem na het gehoorde te doen stond. Aan de smart, welke hem het enkele denkbeeld kostte, dat marie eenig leed bedreigde, voelde hij genoeg hoe innig hij haar beminde, en hoe noodig zij tot zijn geluk was. Dat zij eene arme en geen rijke bruid zou wezen, ging hem niet aan. De vader van montfoort was, schoon niet meer als weleer de magtige bezitter van onderscheiden heerlijkheden, toch nog altijd een zeer gegoed grondeigenaar; daarbij had hij goede vooruitzigten op bevordering. Hij had dus zelf liever, dat de gade die hij koos alles aan hem te danken had, dan dat hij iets van haar ontvangen zou; maar zij, hoe dacht zij over hem? Waagde hij het nu, geheel zonder eenige zekerheid hare hand te vragen, zoo kon hij gemakkelijk worden afgewezen. Afgewezen! De geheele trotsche ziel des jongen mans stond tegen dit denkbeeld op. En aan den anderen kant, zoo hij wachtte tot de slag gevallen was, hoe zou hij weten, of marie zijn hart of zijn hand begeerde? of zij uit liefde dan uit pligt de zijne werd?
Al ras werd dit bezwaar wigtiger dan het eerste.

{==79==} {>>pagina-aanduiding<<}
‘Immers is marie meer dan waard, dat ik mij aan een weigering blootstelle,’ zeide zijn liefde, die sterker was dan zijn trots, ‘en zoo zij mij versmaadt, zal ik zoo rampzalig wezen om haar verlies, dat de vernedering van afgewezen te zijn, mij naauwelijks treffen zal.’ - ‘Zij heeft u eens met geen onverschillig oog beschouwd;’ deze gedachte bemoedigde hem. ‘Gij zijt geen man, dien men ligt afslaat als men hem kent, zoo als marie u doet,’ flnisterde zijn ijdelheid. ‘Als gij haar nu vraagt, zal zij minder verpligting aan u voelen, dan wanneer gij het deedt, als zij slechts de dochter van een geruineerden speler is,’ merkte zijn edelmoedigheid aan. ‘Zoo gij haar verloofde waart, zoudt gij haar alles vergoeden,’ viel zijn liefde nogmaals in. ‘Zóó alleen kunt gij weten of zij u waarachtig bemint, en dat geen ander ....’ mompelde diep in zijn borst zijn argwaan.
Al het andere had reeds veel gedaan - dit besliste. Zelfs bij den beteren mensch leggen de hartstogten het laatste lood in de schaal, waarmede hij weegt, en waarlijk het is al wel, als zij de balans door hun gewigt niet geheel naar de andere zijde doen overhellen. Deugden zijn sprekers, hartstogten schreeuwers; en het gaat in de kleine wereld in onzen boezem al dikwijls, even als in de groote waarin wij leven: die het hardste kraait, kraait het laatst.
Met het vaste besluit om de zaak tot een einde te brengen, keerde montfoort van zijn wandeling terug, kleedde zich en ging naar de vernons, waar de meid hem zeide, dat Mijnheer voor eenige dagen van

{==80==} {>>pagina-aanduiding<<}
huis was, terwijl Mevrouw haar kamer hield, en de Jufvrouw boven bij haar Mama zat. Teleurgesteld zocht de jongeling naar zijn kaartje, reikte het over, en verwijderde zich met looden schreden. Hij had zoo vast gerekend, dat dit bezoek beslissend zou geweest zijn. Vergeefs waren nu al de hartkloppingen, waarmede hij het bordes was opgetreden; en bezwaard met den last van zijn vrijheid; kwam montfoort terug op zijn stille kamer, waar hij den avond juist niet al te aangenaam doorbragt.
Wat zou hij doen? den volgenden dag een nieuwe poging wagen, dat ging slecht, en om nog twee dagen te wachten, dat kon hij onmogelijk, driftig en voortvarend als hij was! Eensklaps valt hem een invitatiekaartje in het oog; het was een uitnoodiging voor een bal, dat des anderen daags gegeven zou worden, marie zou er zeker zijn, het was ten huize van haar grootste of liever eenigste vriendin; daarom had hij gisteren bedankt, en besloot hij nu plotseling, toch te gaan. Het voorwendsel voor zijn vroegere weigering was ligt uit den weg te ruimen, als hij den volgenden ochtend zelf even bij de familie aanging, om haar te zeggen dat hij de invitatie aannam. In zijn verrukking nam hij het kaartje van den spiegel, waarvoor hij het den vorigen dag met koele versmading gestoken had, en het aan zijn lippen drukkende, danste hij een paar maal de kamer op en neder, onder het neuriën van den galop uit de Gustave.
Alles ging naar wensch; men had de beleefdheid van den schijn aan te nemen, als geloofde men zijn

{==81==} {>>pagina-aanduiding<<}
verwarde verontschuldiging, en te doen als ware men verrukt, het beletsel uit den weg genomen te zien.
Zeer gelegen kwam zijn kort bezoek juist niet, daar Mijnheer op zijn kantoor was, Mevrouw zich verwijderen moest om de bloemen in de zaal te schikken, en de jonge Dames een voor een verdwenen, om haar gepapillotte hoofdjes onder de handen van den kapper te brengen. Wel lieten dan ook allen hem merken, dat zij gaarne van deze visite verschoond waren gebleven, en durfde hij niet vragen, of marie vernon gewacht werd, zoo als hij in den loop des gespreks had willen doen, maar niet kon, omdat het gesprek in 't geheel geen loop had. Maar dat deed er alles niets toe: dien avond was er een bal, hij zou daar komen, de waarschijnlijkheid bestond dat marie er wezen zou, - en vrolijker, spraakzamer en levendiger was montfoort nooit geweest, dan in het kwartier, dat hij de Dames beeringen van haar gewigtige bezigheden afhield.
's Avonds was hij weder de eerste gast die binnentrad, en Mevrouw wierp een oog vol beduidenis op haar dochter julie, waarmede hij 's morgens zich het drukst had bezig gehouden, omdat zij als de vrolijkste het meest in zijn stemming gevallen was, en waarbij hij zich thans weder voegde, omdat hij meende, dat hij haar beter dan haar oudere zusters vragen kon, wie en wie de familie al wachtte. Langer dan een kwartier moest hij zich met het onbeduidende lagchebekje bezig houden, eer er zich een ge-
{==82==} {>>pagina-aanduiding<<}
schikte aanleiding tot zijn vraag opdeed, en terwijl zij schaterde en Mevrouw wenkte, plukte hij van ergernis de toppen van zijn handschoenen open, want daar kwam nog maar niemand, en het klonk zóó in de ledige holle zaal, dat men geen woord kon zeggen, of al de gapende huisgenooten verstonden het.
Eindelijk waren de vervelende oogenblikken ten einde. 't Is een lang half uur, waarin men in volle orde de toevende gasten in het groote vertrek opwacht, en een gek figuur staat te maken voor de spiegels, die tot in 't vervelende het kleine groepje weêrkaatsen, en voor de bedienden, die nog niets te bedienen hebben. De straat dreunde eindelijk van het rollen der koetsen; de breede deuren werden telkens geopend, de gladde vloer kraste onder de strijkaadjes der gasten, de zaal werd vol en voller, de instrumenten werden gestemd, en - nog wist montfoort niet of marie vernon gewacht werd. julie was begonnen met hem op te noemen wie er komen moesten, maar al ras had zij zoo veel aardigs, zoo veel bespottelijks op te merken in het toilet van deze en de buiging van gene, dat zij geheel verloren was voor montfoort, en het niet eens bespeurde, dat hij haar zijde verlaten bad.
Ziende dat hij van haar niets te weten zou komen, was montfoort weg gegaan, en had zich geplaatst op een der sofa's tegenover de deur, waarop hij zijn blik met strakke aandacht vestigde; hij verroerde zich dan ook niet, toen de balletmeester met een stentors stem riep: ‘En bal, en bal, Messieurs!’

{==83==} {>>pagina-aanduiding<<}

julie zag naar hem om; hij had haar voor de eerste wals geëngageerd: weg was hij, en terugkomen deed hij ook niet. Eerst ging zijn verwaarloosde danseres haar moeder in eenige vrolijke illusies, haar dochter en van montfoort betreffende, storen, door over zijn lompheid te klagen, en toen nam ze haar jongste broertje, een opgeschoten kadet, bij den arm, dwong hem haar cavalier te zijn, en zweefde toen, zonder er aan te denken dat er een alexander montfoort in de wereld was, in de walsende rij luchtig de zaal rond, en hield de muzikanten nog aan den gang, toen het eene paar na het andere den kring reeds uitgetreden was.
julie was zestien jaar! en dan is een bal nog niets dan een plaats, waar men zich dood moede mag dansen, en voor niets heeft te zorgen dan dat men geen enkele maal overslaat, en den volgenden dag een vol danskaartje vertoonen kan.
montfoort echter, die er volstrekt niet kwam om te springen, had juist bij zich zelven besloten, dat hij niet hield van een bal, te oud was om te dansen, en liever stil moest zien weg te sluipen toen de deur openging, en ernst helmont marie vernon binnen leidde. Zij zag bleeker dan gewoonlijk, en had, o wonder, enkel hetzelfde kleedje van een vorige partij aan, en droeg dit met de achtelooze gratie van iemand, wien de indruk die zijn voorkomen maakt gansch onverschillig is. Na Mevrouw beeringen gegroet en haar vriendin vriendelijk toegeknikt te hebben, zette zij zich in een hoekje neder, zag niet rond wie

{==84==} {>>pagina-aanduiding<<}
er waren, zelfs niet of hij er was, maar in gepeinzen verzinkende liet zij haar oogen vallen, en schoof de noeud coulant van hare cordeliere op en neder, of legde de kwastjes er van in figuren op haar gewaad van gebloemd mousseliue de laine.
‘Danst gij niet? anders wilde ik u vragen voor de volgende Française,’ vroeg montfoort haar eensklaps.
Zijn stem deed haar de oogen verschrikt opslaan; een liefelijke gloed overstroomde het bleeke gezigtje, en men had bijna haar hart kunnen zien kloppen, zoo bonsde het tegen den satijnen gordel. ‘Ik meende dat gij der wereld afgestorven waart, en u nergens meer zoudt laten zien,’ zei ze verrast, en voegde er toen eenigzins smartelijk bij, ‘of vertrokken uit U.’
‘Ik moet het wel zeer slecht gemaakt hebben, dat gij mij van zulk een gedrag verdenken kondt,’ antwoordde hij half te vreden, half gekrenkt.
Zij onderdrukte een zucht en sloeg het oog naar hem op. ‘Ik zou u niet veroordeeld hebben, als gij het gedaan hadt, ik heb... ik weet...’ zij zweeg. helmont had haar gezegd dat zijn vriends afgetrokkenheid een zoete reden had, en dat hij spoedig de akademiestad voor zijn geboorteplaats verruilen zou, om daar de mirt der liefde door zijn behaalde lauweren te vlechten. Hij had het gezegd, zij had het geloofd, eerst geleden, zich daarna verheugd, en toen voor hem en voor haar om zegen gevraagd van den hemel.
Hij spiegelde zich in de glinsterende diepte van haar wonderschoon oog, toen hij zich over haar boog

{==85==} {>>pagina-aanduiding<<}
om haar in te fluisteren: ‘Gij weet niet, marie! laat mij de eerste zijn die u zegt....’
‘Nu nog niet, straks, later zal ik alles hooren,’ zei ze snel en ademloos, en toen hij haar verwonderd aanzag vervolgde zij: ‘Ik ben nog moede van de haast waarmede ik hier gekomen ben,’ en opstaande, als ware zij vergeten wat ze gezegd had, reikte zij hem haar hand met de woorden: ‘de Française begint, willen wij gaan dansen?’
‘Neen, niet voor ge uitgerust zijt,’ antwoordde hij, haar zacht tegenhoudende; ‘ik praat even gaarne, en gij?’
Een krampachtig kuchje gaf haar de stem terug, en zenuwachtig zei ze: ‘Neen-neen, ik kan wel, - ik wil wel - ik dans liever eerst nog die Française,’ en hem voorbijgaande deed zij een stap vooruit.
‘Zoo als gij verkiest,’ antwoordde hij, haar volgende.
‘En zijt gij waarlijk hier? ik dacht dat gij u geheel aan verliefde dweeperijen hadt overgegeven,’ fluisterde helmont in 't voorbijgaan van montfoort kwanswijs in, doch marie hoorde het, een schok trilde door haar verscheurd hart, en zij ging sneller voort om alexanders antwoord niet te hooren, doch deze gaf er geen dan met zijn bliksemend oog.
Zij dansten - hij en zij, beide slecht.
Hij liep, in plaats van passen te maken, en haar kleine voeten sleepten meer dan zij zweefden. Toch vond montfoort haar voorkomen aantrekkelijker dan ooit. Er was een onbeschrijfelijke gratie in de mat-
{==86==} {>>pagina-aanduiding<<}
te, langzame, gebrokene beweging van haar elastiek ligchaam, dat zich met ligte golving boog, gelijk het ranke veldriet onder de drukking van den wind.
‘U scheelt immers niets?’ vroeg hij bezorgd; ‘wilt ge ook iets hebben?’
‘Neen!’ was haar antwoord, ‘ik dank u.’
‘Is Mevrouw vernon minder wel?’
Zij scheen iets te willen zeggen, bedacht zich en schudde zwijgend het hoofd.
‘Ik heb haar in lang niet gezien; gisteren kwam ik voor niet aan uw huis. Ik zou gaarne dezen avond nog eens met u mede gaan, zoo gij een plaatsje voor mij hadt in uw rijtuig.’
‘Papa is nog van huis,’ antwoordde marie haastig, ‘en...’ zij slikte haar woorden in, bedacht zich, en vervolgde: ‘Ik ga ook vroeg, zeer vroeg heen - ik zou u niet willen berooven van het genoegen om regt veel te dansen. - Ik - ik had hier niet moeten komen,’ sprak ze voor zich heen.
‘Ik wist niet, Jufvrouw vernon, dat ik gerekend werd, uitsluitend de gast van Mijnheer uw vader te zijn,’ antwoordde hij gekrenkt, ‘en ook niet, dat ik mij zoo onbeteekenend aan u had voorgedaan, dat ge mij verzot acht op dit gekke heen en weder springen. Ei lieve, laat het u om mijnentwil niet meer spijten, dat ge hier gekomen zijt. Ik zal u niet langer lastig vallen met mijn tegenwoordigheid.’
‘Dame seul!’ riep de balletmeester.
marie zweefde voorwaarts, bevallig als taglioni; doch montfoort zag het niet. Hij hield den don-
{==87==} {>>pagina-aanduiding<<}
keren blik stijf op den grond gevestigd; zij kwam hem halen voor de pastourelle. De ijzige koude van haar vingers trof hem door haar glacé handschoen heen; zeker zij moest niet wel zijn; hoe berouwde hem zijn hardheid van daar even; hij wilde....
‘Balancez donc, Messieurs,’ werd ten tweedemale geroepen tot de quadrille waarin montfoort figureerde, en inderdaad hij was stokstijf blijven staan, en geheel vergeten dat hij een handelende rol te vervullen had. Met een paar reusachtige passen haalde hij de anderen in, en maakte te gelijkertijd met hen zijn buiging tegen marie, toen er bevolen werd: saluez Messieurs!
Met een gevoel van vreugde dat hij eindelijk vrij was, bood hij haar zijn arm tot een promenade.
‘Een glas water!’ bad zij.
Hij ging heen om haar het verlangde te halen; doch toen hij terug kwam vond hij haar niet meer. Zij was verdwenen, en - ernst van helmont insgelijks. Driftig zocht hij naar beide de zaal en de rij der vertrekken door, en vernam eindelijk, dat het lakeitje van de vernons marie eenige regels schrifts gebragt had, en dat zij, na ze gelezen te hebben, de zaal verlaten had. Van helmont wist niemand iets.
Hoe onvoorzigtig van haar, zich dus, warm van het dansen, in den togt te begeven! Hij ging haar opzoeken met de gevulde satijnen mantille, die zij op haar stoel had laten liggen. Zij was noch in de corridors, noch in de vestibule, en op zijn navraag be-
{==88==} {>>pagina-aanduiding<<}
rigtte hem de portier, dat zoo even het rijtuig der vernons was weggereden met een Dame.
‘En een Heer?’ vroeg hij haastig.
‘Neen!’ zij was alleen vertrokken.
Peinzend ging montfoort weder naar binnen, en zijn rust was weg. Was zij weggegaan om ongesteldheid, of om zijn aangeboden geleide te ontkomen? Had zijn laatste antwoord haar gegriefd, of stond haar vertrek misschien in verband met het verdwijnen van ernst helmont?
Zijn oog schoot vlammen bij die laatste gissing. Eerst geloofde hij zelf daar naauwlijks aan; maar langzamerhand werd het hem waarschijnlijker, dat het zoo moest zijn. helmont had hem immers zelf gezegd, dat hij marie ten huwelijk wilde vragen; hij was er in den laatsten tijd dikwijls aan huis geweest, was met haar gekomen... de man, dien hij vroeger nooit geteld had, scheen hem nu eensklaps een gevaarlijk medeminnaar te wezen. Wat marie aanging, zij was een vrouw, dat is te zeggen, veranderlijker dan de lucht, moeijelijker te vatten dan een zwevende veder, en even onvatbaar voor een blijvenden indruk als het water, dat wel een beeld weêrspiegelen, doch het niet in zijn diepte bewaren kan, en dat telkens met dezelfde getrouwheid ieder nieuw voorwerp weêrkaatst. Die op een vrouw bouwde was wel even dwaas als hij, die bij mooi weder zijn gansche bezitting in een bootje aan de zee vertrouwde: onpeilbaarder diepte en grooter veranderlijkheid toch dan dit verraderlijke ele-
{==89==} {>>pagina-aanduiding<<}
ment eigen was schuilde in iedere vrouwenborst.
Was het wonder, dat hij lust noch kracht meer had zijn aangegane engagementen te vervullen? juultje verloor nogmaals haar danser voor den côtillon; want zich bij zijn schoone partner verontschuldigende met hoofdpijn (het arme hoofd, hoe dikwijls moet het dienen tot een dekpleister voor het hart!) verliet montfoort het bal.
Hij wierp zich in een wachtende huurkoets, verzocht den voerman, die ook al wist, dat een studentenverzoek een bevel is, hem naar de .....gracht te brengen, en spoorslags reed deze hem derwaarts, ten einde in de foule van rijtuigen niet te ver achteruit te raken.
Een ruime fooi beloonde zijn driftig rijden, en spoedig trokken de bevende vingers van den jongeling aan de schel van het huis des Heeren vernon. Hij voelde, dat hij een wanhopigen stap deed, doch hij had besloten de zaak te onderzoeken, en tot een bepaald einde te brengen.
Hij moest ondragelijk lang wachten, dacht hij; hij schelde nogmaals - en nog eens tot luidens toe - de dienstmaagd kwam buiten adem aanloopen. Zij scheen hem eenigzins ontdaan. ‘Zoo, Mijnheer, zijt gij het!’ zei ze, hem ziende, ‘ik dacht, dat het onze Heer was, aan de schel te hooren!’ en haar stem beefde, als hadde iets haar verschrikt. Zij was zulk een oude, trouwe zorg; er moest iets in de familie gaande wezen! Zeker had hij marie ten onregte verdacht; zij was misschien ongesteld

{==90==} {>>pagina-aanduiding<<}
t'huis gekomen, lag mogelijk op dit oogenblik in een flaauwte. ‘Is Jufvrouw marie wel t'huis gekomen - scheelt er iemand hier in huis iets, martha?’
‘Neen - en - niet dat ik - ten minsten weet,’ stamelde deze.
Hare verwarring gaf den jongeling bijna zekerheid, dat zij hem iets verborg; hij ging het huis binnen, duwde de meid, die hem verhinderen wilde den gang in te loopen, onzacht op zijde, en ging regt naar de huishoudkamer toe. Die willende openen, trad hij Aimé, die er voor zat, op zijn poot, en den jankenden hond in zijn arm nemende, draaide hij den knop om en opende de deur.
marie stond midden in het vertrek alleen, doodsbleek, en een sterke azijnreuk liet zich bespeuren.
‘Zijt gij het, montfoort? ik meende, dat het Papa was,’ stamelde zij met bleeke lippen, en sloeg een angstigen blik door de kamer.
‘Om Godswil, marie, wat scheelt u? Zijt gij ziek? zijt gij boos, dat gij zoo onverwacht vertrokken zijt? Wat ziet gij bleek! wat heeft u dus aangedaan? Zeg mij, was het mijn hard en onregtvaardig gedrag? - beschuldig, verwijt mij, marie! maar beken mij, wat u zoo hevig ontroerd en verschrikt maakte.’
‘Niets, niets!’ verzekerde zij met driftige haast. ‘Gij hebt mij niet gekwetst, geloof mij, en ga gerust heen.’
‘Neen, marie!’ zeide hij, haar naderende. ‘Juist

{==91==} {>>pagina-aanduiding<<}
de drooge, vreemde wijze waarop gij u uitdrukt doet mij zien, dat ik u gekrenkt heb. Beken mij, dat ik u verstoord heb, liever dan dat ge mij dus wegzendt.’
‘Nu dan,’ zei ze, hem de klamme hand reikende, ‘zoo ge mij volstrekt boos wilt hebben, ik vergeef u, schoon ik zelf niet weet wat; maar ga nu heen!’
‘Niet voor dat ik u mijn gansche hart ontsloten heb en gij mij aangehoord zult hebben. Eer zal geen menschelijke magt mij doen vertrekken.’ Hij naderde haar digter en liet Aimé los, die worstelde om aan zijn arm te ontkomen, en die toen snuffelend en brommend de kamer rond ging loopen.
‘Ga heen, montfoort! thans kan noch wil ik u hooren,’ zeide marie op vasten toon, en ziende, dat hij aarzelde, vroeg zij eensklaps met een stem zoo vleijend teeder als zij hem nog nooit had toegesproken: ‘alexander, moet ik uw weggaan tot een voorwaarde mijner vergiffenis maken?’
‘alexander!’ hoe welluidend scheen hem zijn eigen naam, hoe liefelijk de stem, die hem had uitgesproken, en toch deed zij een gansch andere dan de bedoelde uitwerking. ‘marie....’ begon hij hartstogtelijk; - daar deed Aimé luid blaffende een woedenden uitval tegen de zijden venstergordijnen, die door een gesmoorden gil daarachter beantwoord werd. ‘Wij zijn niet alleen...’ riep montfoort, en zich van marie losrukkende, vloog hij naar het raam, sloeg de gordijn weg - een mannelijke gedaante stond daar in een wijden overjas gewikkeld.
Met starenden blik zag montfoort den man vóór

{==92==} {>>pagina-aanduiding<<}
hem aan, en toen wendde hij zich om naar marie. Zij was op een stoel nedergezonken, en bedekte zich het gelaat met de handen. ‘O God!’ was al wat hij zeide; de krachtelooze hand liet het damast weder vallen, terwijl hij de andere krampachtig toeneep en tegen het voorhoofd drukte. Zonder een enkelen blik op marie te slaan of iets meer te zeggen, waggelde hij als een droomende de kamer en het huis uit. Eerst lang daarna kwam hij op zijn kamer, zonder dat hij zelf wist hoe. ernst helmont wachtte hem daar op. ‘Zijt gij daar eindelijk, montfoort? ik heb reeds lang naar u verlangd,’ zei deze, geeuwend opstaande.
‘Ga heen, helmont! ik ben in geen stemming van avond om iemand te spreken,’ antwoordde montfoort, zich tot bloedens toe op de lippen bijtende.
‘Ik heb u iets mede te deelen, dat gij weten moet, alexander! en vóór ik het u gezegd heb verlaat ik uw kamer niet: doch ik heb den tijd om te wachten, tot gij uw stemming hebt wedergevonden,’ zei hij sarrend, en zich in den gemakkelijken leunstoel bij den haard nederzettende, nam hij een boek van de tafel en bladerde daarin.
‘Terg mij niet, helmont,’ zei montfoort met een doffe stem; ‘ga heen!’
‘Zoodra gij, groote alexander, verwinnaar aller harten, mij zult aangehoord hebben! Waarschuw mij maar als gij gereed zijt mij aan te hooren.’
‘Ga heen, ga heen!’ herhaalde montfoort, als

{==93==} {>>pagina-aanduiding<<}
in koortsachtig ijlen de laatste woorden van marie vernon napratende.
‘Hoort gij niet, dat ik u eerst spreken wil, montfoort!’ vroeg helmont koeltjes, het boek, dat hij had opgenomen, weder op de tafel leggende, om een ander op te vatten. ‘Voyons, wat is dit? ook al verzen? verwenscht zij die gansche poëtenkraam!’
‘En verwenscht zijt gij,’ brulde montfoort, die bij de bedaardheid van den ander' steeds driftiger werd, en hem in de borst grijpende, sleurde hij hem met wanhopige kracht uit den leunstoel, terwijl hij vast besloten scheen hem op de meest expedite wijs de kamer en den trap af te doen trekken.
‘Moord, moord!’ schreeuwde helmont even lafhartig als hij vroeger overmoedig geweest was. ‘Heb toch medelijden, alexander! Is het niet genoeg, dat gij mij mijn meisje ontroofd hebt? Wilt gij mij nu nog mishandelen, als ik u uit goedheid kom waarschuwen, marie vernon niet te vertrouwen?’
Bij dezen naam vielen de armen van montfoort slap neder; krachteloos liet hij helmont los, en vroeg met een doffe stem: ‘Wat kunt gij mij meer van haar zeggen, dan ik, o wanhoop! reeds weet?’
‘Zoo, zijt gij er ook achter?’ vroeg helmont teleurgesteld en naar den spiegel gaande om de wanorde, die de aanval van montfoort in zijn balkostuum gebragt had, te herstellen. ‘Nu, man! dan vergeef ik u uw beleedigend gedrag. Ziedaar mijn hand er op, dat gij van mijn kant niets te vreezen hebt!’ en hij trad nader, omdat montfoort geen

{==94==} {>>pagina-aanduiding<<}
beweging maakte, om den aangeboden vrede aan te nemen.
‘O God!’ zuchtte mootfoort, die even min de woorden van helmont gehoord had als hij thans zijn hand zag, ‘hoe kon dit gelaat bedriegen?’
Langzaam liet helmont den arm, dien hij als een vlaggestok regtstandig vooruit had gestoken, zakken, al mompelend: ‘Dwaas, die hij is, zich mijn goedhartige bui niet ten nutte te maken! Welnu, het blijft dan aan mij, hem ten eenigen dage dit voorgevallene te herinneren.’ Toen montfoort, die wanhopig de kamer op en neder ging, tegenhoudende, zeide hij: ‘Kom, alexander, wees een man! doe zoo als ik; ik bekreun mij om een vrouw zie zoo veel niet,’ en hij knipte met de vingers.
Geen antwoord op dezen voortreffelijken troost. Het zwijgen van montfoort verdroot hem: ‘'t Is zeker een leelijk geval, en als ik het ruchtbaar maken wou....’
Dit woord deed montfoort spreken: ‘Gij zult zwijgen,’ barstte hij uit, ‘of wij vechten morgen.’
‘Nu, uit vrees daarvoor niet, doch uit vriendschap voor u, gaarne,’ antwoordde helmont schijnbaar trouwhartig; ‘dit gevoel deed mij reeds lang alles verzwijgen; of meent gij, dat ik niet wist, dat Jufvrouw vernon uw schoone van den straatweg was? Doch ik dacht, dwalen is menschelijk, en neemt hij het minder naauw dan ik, dat is zijn zaak. Men ziet wel eens meer, dat zij, die den mantel zoo zorgvuldig in orde houden, daarmede een onder-
{==95==} {>>pagina-aanduiding<<}
kleed bedekken, waar wel een steekje aan los is; en ik moet bekennen, dat zij, die zoo deden, wijzer gehandeld hebben dan ik, en dat ik voor hun slimheid den hoed afneem. Zoodat ik maar zeggen wil, dat ik geen oude koeijen uit de sloot zou gehaald hebben, als ik niet gezien had, dat alles denzelfden gang blijft gaan; en om te dulden, dat gij zoo misleid zoudt worden, daartoe heb ik u te lief. Wij hebben toch vijf jaar in een huis gewoond!’
‘Bij den hemel! dit is geen oorzaak waarom ik uw tegenwoordigheid één oogenblik langer dulden zou,’ brak montfoort zijn rede af, hem de deur wijzende. ‘Gij hebt nu uitgesproken, ernst - een eerlijk man houdt zijn woord; ga!’
‘Ondankbaar, onhandelbaar schepsel!’ bromde deze, maar toch hij ging; er gloeide een vuur in de oogen van den jongen man, dat al zijn moed verteerde, zoo schielijk als de vlam de stoppels; en met bitteren spijt, dat hij niet langer voor kanibaal spelen en het hart zijns vijands eten mogt, ging helmont zijn eigen verblijf opzoeken.
Na zijn vertrek barstte de teruggehoudene smart met geweld uit den boezem des jongen mans, en heete druppels welden op uit het brandende hart. Zulke tranen doen veel kwaads; zij verschroeijen den boezem, waar zij uit oprijzen, zij dooven het licht in de oogen, die ze dwingen hen door te laten, zij doen de wang dorren, waar langs zij nederbiggelen. Zoo schreijen vrouwen ze nooit, omdat de wellen van vrouwentranen zoo diep niet lig-
{==96==} {>>pagina-aanduiding<<}
gen; bij de mannen echter welt zulk nat uit de diepte van den brandenden boezem, als lava uit den Vesuvius, en dan rigt het even groote verwoestingen aan als die vuurstroom doet. Mannen te zien schreijen is een droevig gezigt; vooral als het, zoo als bij montfoort, geen tranen van zwakheid, maar van kracht zijn, die zij vergieten. 't Is ook een bittere ure, als voor de eerste maal al wat goed in ons is geschokt wordt; als wij voor de eerste maal twijfelen aan deugd en trouw, aan onschuld en reinheid. Even dwaas als het zijn zou te beweren, dat het licht den blindgeborene, die op eenmaal ziet, geen pijn behoeft te doen, omdat onze oogen het zonder leed verdragen kunnen; even onredelijk zou het zijn te willen, dat jonge menschen zonder smart de schellen zien vallen, die hun teeder oog aan het scherpe licht der waarheid onttogen hielden. De wezenlijkheid is een harde chirurgijn, en maakt weinig omslag met zijn patienten. Wij vergeven dus montfoort zijn hevige smart; hij beweende niet alleen zijn liefde, maar ook zijn geloof, zijn hoop.


{==97==} {>>pagina-aanduiding<<}

Hoe onze held zijn smart draagt.

Lange dagen van sombere naargeestigheid volgden op den laatst beschrevenen nacht. Alles had den jongeling begeven, zelfs de geest der poëzij; want ook deze zwijgt als de smart waarachtig is. Een gebroken hart zingt niet; even weinig als een lamgeschoten fantasie de vleugels ontplooit. Stom en mat lagen beide als dood neder in montfoorts borst, en zijn gelaat zag er uit als de koude lijksteen op beider graf. Indien nu een bejaard vriend hem gezegd had, dat deze stemming voorbijgaande was, dat er een tijd zou komen, dat hij op dit lijden met een kalm oog zou terugzien, hoe driftig zou hij dit ontkend en den trooster veracht hebben om dit geloof! Er ligt een diepe waarheid in het Oostersch verhaal van de twee grijsaards, die op hun bede weder jong werden, zonder door hunne ervaringen wijzer geworden te zijn. Allen moeten wij denzelfden weg gaan, zonder nut te trekken van de waarschu-
{==98==} {>>pagina-aanduiding<<}
wingen daarop door anderen als wegwijzers voor ons neêrgesteld. Wij allen treden langs hetzelfde voetspoor hetzelfde einde tegen, en geen vroeger geleden smart spaart een latere uit. Wij allen hebben een tijd gehad, dat wij met den dichter zeiden:
Vergeten? neen! vergeten niet! en ons geloof aan de eeuwigheid onzer smart zoo lief hadden, dat wij gaarne ongelukkig wilden blijven om het te behouden. Wij weigeren hardnekkig ons door anderen te laten gezeggen. En dit zal ook wel goed zijn! Menschen, die wijs geworden zijn, na alles gevoeld en geleden te hebben, overtreffen de stelselmatige aanhangers der Stoïcijnsche leer in gehalte, gelijk het in de smeltkroes beproefde goud het ongelouterde. Iederen jongen mensch komt een phase van ongeluk toe; alleen laten zij met hun leeftijd voortgaan en niet willens blind blijven! hoe eer ze zien, dat jeugdige smart geen stralenkrans is, die het hoofd verlicht, maar alleen een distelkroon wier prikkels het misvormen, hoe spoediger zij haar zullen afleggen, om met een vrij en opgeheven hoofd op de jammeren des aardschen levens neder te zien. ‘'t Is goed voor eenen man, dat hij 't jok in zijn jeugd draagt,’ spreekt de man des geklags.
Een jong hart is niet met een enkelen slag van het geluk gescheiden. Toen montfoort zijn leed botgevierd had, begon zijn verbeelding onwillekeurig nieuwe draden uit te spinnen, om die nogmaals aan marie vernon vast te hechten. Hij had haar zeker te

{==99==} {>>pagina-aanduiding<<}
ras veroordeeld; indien hij haar sprak.... misschien zou zij alles kunnen ophelderen; wat zou het hem een bitter naberouw kosten, als hij te laat hoorde, dat zij onschuldig geweest was; zoo hij nog eenmaal trachtte haar te zien.... neen! haar te zien was dwaasheid; hij wist te wel, dat haar enkele tegenwoordigheid al zijn twijfelingen overwinnen zou; die proef te nemen ware zich aan een zekere nederlaag bloot te stellen; hij zou dan door zijn gevoel overrompeld worden zonder dat zijn verstand overtuigd was. Haar zien - dat nooit; maar haar schrijven; haar beproeven met den voorslag van een oogenblikkelijke verbindtenis; dit ware misschien nog te doen eer hij zijn leven geheel aan de hopeloosheid wijdde. 't Gaat in onze ziel even als in de natuur; dezelfde dingen, bij regen of bij zonneschijn gezien, verschillen oneindig van gedaante. Zijn we neêrslagtig, dan treurt alles meê, onder den last onzer zwaarmoedigheid gebogen, gelijk groen en bloemen onder de regendroppen; één doorbrekende schittering van hoop, één uitschietende zonnestraal, en al wat nederhing heft zich op, hier en dáár, en men vraagt: ‘Is dat dezelfde mensch, is dat hetzelfde landschap van daar even?’
Enkel opgewektheid en hoop schudde montfoort de moedeloosheid van zich af, zoodra het voornemen om nog een stap te doen als een lichtstraal in zijn ziel gevallen was; hij verwonderde zich, dat dit niet eerder bij hem opgekomen was; hij kon zich niet begrijpen, dat hij zoo veel bange dagen in noodelooze neêr-
{==100==} {>>pagina-aanduiding<<}
slagtigheid had doorgebragt, zoo natuurlijk scheen hem zijn genomen besluit - zoo veel wachtte hij van den slag, dien bij ging slaan. Arme mensch, speelt niet uw eigen veranderlijkheid meer met u dan het lot hoe grillig dit ook wezen moge? Gelijkt uw hart geen veêr, die het minste ademtogtje opheft of nederdrukt? Is er grooter dwaasheid, dan dat een wezen, zoo ligt bewogen en medegesleept, het woord eeuwig hecht aan zijn vergankelijke gevoelens? Even als de schepen op den Oceaan zijn wij zoo lang een speelbal van wind en golven, tot dat wij, bij de kust genaderd, ons anker geworpen hebben in den grond, die eeuwigheid heet.
Met den blos der blijde verwachting op het bleeke gelaat, schreef montfoort de volgende regels:

Ik heb nogmaals gewankeld in het geloof aan u, marie! maar zeg mij, was de proef niet te zwaar voor menschelijke kracht? Thans, nu de storm des hartstogts heeft uitgewoed, zoek ik nogmaals dat ééne lichtpunt aan mijn hemel, de mogelijkheid, dat gij onschuldig zijt. marie! wist gij zoo als ik, welke jammeren u bedreigen, wist gij hoe uw goede naam in de handen eens ellendigen is; wist gij.... doch neen, ik wil aan niets anders dan aan uw hart de toestemming in mijn voorstel verschuldigd zijn. Zeg mij, dat ge de mijne wezen wilt, nu, zonder uitstel, terstond. Zoo ge hierin bewilligt, zal ik dit houden voor het grootste bewijs uwer onschuld; ik zal u zegenen voor uw goedheid; mijn naam zal

{==101==} {>>pagina-aanduiding<<}
u beschermen tegen elken aanval, mijn hart u wreken over elke verdenking! Kom, geliefde, en neem uw toevlugt tot den arm van uwen
alexander van montfoort.

Het had den jongen man veel gekost, dit briefje zóó in te rigten. Honderd maal hadden woorden van hartstogt en liefde zich aan zijn pen opgedrongen en waren door hem met moeite onderdrukt. Eerst wilde hij weten, of de vrouw, die hij, ondanks het vermoeden, dat op haar rustte, zijn volgend leven in handen stelde, dit vertrouwen verdiende en beantwoordde; dan eerst, dan mogt zij weten, welk een gloed zij in zijn boezem ontstoken had. Zijn rede gevoelde zich vernederd door den stap, dien hij deed, en door elk woord, dat zijn liefde voor marie verraden kon, uit zijn schrijven aan haar te weren, trof zijn hart een soort van vergelijk met zijn verstand. Een waarachtig lief hebbend hart kent het woord vernederen niet in betrekking tot het geliefde voorwerp. Al wat door de liefde ingegeven wordt, vindt het goed, en noodig en gepast; doch de hoogmoedige geest buigt niet zoo ligt, en die van montfoort was een zeer trotsche: van daar, dat zijn sofismen den jongen man verleidden om den stap, dien hij deed, maar half te doen, en.... halve stappen plegen altoos erger te zijn dan geen stappen.
marie ontving het aan haar gerigte billet op den avond na een bezoek van ernst van helmont. Zij had hem laten afwijzen met de boodschap, dat haar

{==102==} {>>pagina-aanduiding<<}
vader nog niet teruggekeerd was van zijn reis, en dat zij, aan het ziekbed van haar moeder gebonden, zich liet verontschuldigen. - ‘Hij zou haar niet ophouden, slechts een oogenblik wilde hij haar spreken, hij was gekomen om een vriendendienst te vervullen,’ fluisterde het kamermeisje haar omzigtig in, marie ontroerde en wenkte met de hand, dat zij komen zou. Zij dronk een glas water en wilde de kamer verlaten, toen de zachte stem der zieke haar naam fluisterde. Zij sloeg de gordijn open en vroeg: ‘Wat verlangt gij, lieve moeder? Is de pijn erger?’ Mevrouw vernon schudde het hoofd, en zich met moeite op haar elleboog oprigtende, zag zij marie angstig in 't gezigt. ‘Wat zegt zij, marie? Is uw vader gekomen? Zeker, zeker zal het zoo zijn, gij zijt zoo bleek als een doode! Zeg hem niets, marie! denk, dat het mijn dood verhaasten zou;’ en zij zonk magteloos in de kussens.
Liefkozend boog marie zich over de lijderes, en kuste haar de oogen droog: ‘'t Is vader niet, wees gerust, engelachtige moeder! Zelfs al kwam hij vroeger dan zijn laatste brief meldt, behoeft gij immers niets te vreezen; ons geheim rust veilig in mijn borst en voor ontdekking heb ik gezorgd; het is niet dan een huisselijke boodschap, die mij voor een oogenblik beneden roept; wees dus gerust;’ en zij lachte tegen de arme kranke zoo natuurlijk, als of haar hart zoo kalm klopte als het onrustig joeg. Een zoete blik dankte haar; en de vermagerde vingers lieten met een zacht drukje de hare los, om haar vrijheid te geven van te gaan.

{==103==} {>>pagina-aanduiding<<}

Zoodra de gordijn voor het ledekant toegevallen was, stierf het lachje op de lippen van marie, en bevend sleepte zij zich voort naar beneden, om helmont te ontmoeten. Hij ontving haar met een soort van medelijdende hartelijkheid, die haar trof en aangenaam was, en deed vreezen te gelijkertijd. ‘Vergeef mij, dat ik eenige oogenblikken van uwen kostelijken tijd roof,’ begon hij; ‘maar ik beloofde montfoort hem bij u te verontschuldigen wegens zijn onbeleefd indringen na het concert. Het spijt hem zeer om duizend redenen u die ongelegenheid veroorzaakt te hebben.’
marie greep zich vast aan den rug der stoel, waarop ze leunde, en stamelde met een flaauwe stem de vraag, waarom hij zelf niet gekomen was, om.... zij slikte te gelijk met een zucht de woorden weg.
helmont scheen verlegen hoe hij zijn antwoord zou inrigten, zonder marie te kwetsen of de waarheid te kort te doen: ‘Gij kent hem,’ zei hij, met een verschoonend lachje de schouders ophalende; ‘hij is overdreven in alles. Hij heeft zeker groote gedachten van uw zelfverloochening in deze zaak, maar nog grootere van hetgeen de vrouw aan zich zelve verschnldigd is. Hij is dwaas genoeg te meenen, dat - dat gij in dit geval - verder gegaan zijt, dan gij hadt - behooren te doen. Hij vreest, dat het u benadeelen zal bij de wereld, en laat nogtans toe, dat het u in de eerste plaats zulks bij hem doet. Die verheven menschen hebben soms onverklaarbare kleingeestigheden - en toch veroordeel

{==104==} {>>pagina-aanduiding<<}
hem niet,’ vervolgde hij, teeder de hand van marie aanvattende; ‘edelmoediger ziel dan de zijne leeft er niet; hij zou zijn leven opofferen om u gelukkig te maken. Vergeef mij, dat ik uit zijn oogpunt een offer noeme,wat uit het mijne gezien zaligheid is,’ en hij drukte de hand,die hij hield.
marie had niet eens gevoeld, dat hij ze gegrepen had; nu echter trok zij die snel terug. ‘Hij kan misschien gelijk hebben, uw vriend!’ zei ze, ‘schoon er meer regtvaardigheid, dan edelmoedigheid is in zijn oordeel. Doch ik vergeef hem, hetgeen daarin hards mag zijn. Misschien zal de liefde voor.... later zal hij mogelijk zachter oordeelen over een.... dwaling, die zoo verschoonlijk is in een vrouw, die alles opoffert aan hetgeen zij lief heeft. Ik zou zijn gelukkige geliefde wel willen waarschuwen zich te wachten van zijn fijn gevoel te kwetsen, doch.... haar bemint hij, en liefde is niet zoo ligt geraakt, geloof ik.’
‘O, dat gij het wist, aanbiddelijke marie! hoe liefde alles verdragen kan, alles, tot koelheid, tot bijna beleedigende koelheid toe in de vrouw, welke men bemint. O, marie! wees....’
‘Mama roept, Mijnheer helmont! vergeef mij zoo ik u verlaat,’ zei marie, zich omwendende naar de deur.
‘Een oogenblik, ik smeek u, wees niet wreed genoeg mij een minuut te weigeren.’
De deur viel toe, hij was alleen. ‘Ga maar, duifje,’ zei hij schamper, ‘zoo het mij gelukt, u

{==105==} {>>pagina-aanduiding<<}
van den kirrenden doffer ginds gescheiden te houden, zijt ge mij een zekere prooi.’
De dienstbode kwam binnen om hem uit te laten, en terwijl hij de stoep afging, trad de bode van montfoort die op met zijn brief aan marie. Gluipend zag helmont naar het papier en verwenschte zijn noodlot, dat hem een oogenblik te lang had opgehouden bij de vernons. Indien hij den brenger tegen gekomen was, hoe ligt zou hij het magtig hebben kunnen worden onder voorwendsel van het te zullen bezorgen. In geen minderen angst dan montfoort bragt hij den nacht door.
En marie? Tegen drie uur schrikte Mevrouw vernon uit haar sluimering wakker door stuipachtige snikken, die zij meende te hooren; doch toen zij zich zacht verroerde, om door de reten van haar gordijn te zien of marie iets scheelde, zag zij haar onbewegelijk geknield liggen voor de sofa, en meende te bespeuren, dat zij biddende voor haar was ingesluimerd, want haar hoofdje was op zijde gevallen. Ten einde haar niet te storen legde zij zich weêr stil neder, bad voor haar kind, sliep in en ontwaakte weder door hetzelfde geluid. ‘Schreit gij, marie?’ vroeg zij eindelijk. Niemand antwoordde; de gelijke ademhaling van een zacht slapende stoorde alleen de stilte der ziekenkamer. ‘Ik moet het gedroomd hebben,’ dacht Mevrouw vernon, ‘zij slaapt, het lieve kind!’ Slapen! O, indien zij haar had kunnen zien, met dat bleeke gelaat, met die roode gezwollen oogleden, met die trillende lip en bevende vingers. Indien zij

{==106==} {>>pagina-aanduiding<<}
had kunnen lezen, wat marie al knielende bij tusschenpoozen geschreven had op het witte blad, dat voor haar lag - gelukkig, dat zij 't niet zag, niet wist!
Mevrouw vernon sliep nogmaals in, terwijl haar ongelukkig kind zich uit haar schijnrust behoedzaam ophief, haar hartbrekende bezigheid ten einde bragt, en het volgende briefje aan van montfoort verzegelde:

‘Wat gij ook van mij gelooft, laat het slechts dit niet zijn, dat ik misbruik zou kunnen maken van uw edelmoedigheid. Alleen oordeel mij niet streng; ik weet, dat mijn handelwijs daar niet tegen kan, en denk, dat liefde veel verontschuldigt. Thans de uwe te worden zou mij onmogelijk zijn, en God geve, dat deze onmogelijkheid nog lang blijve bestaan! Hij zij geloofd, dat slechts één hart gebroken wordt in dezen strijd - het is een hart, dat gewillig is om te lijden voor de beide wezens, die het bemint. Tracht mijn besluit niet te doen wankelen om uws zelfs wil (doch wat geeft een edelmoedig hart om zich zelven), om mijnentwil dan. Mijn leven heb ik toegewijd aan den pligt, waartoe ik mij verbonden heb; ontrouw daaraan zou mij even rampzalig maken als ik mij op dit oogenblik gevoel in mijn besluit om standvastig te blijven in het volbrengen er van. God vergeve mij, dat ik een oogenblik wankelen kon, dat ik noodig had mij zelve te herinneren, dat gij gelukkig zult worden, ook zonder dat ik de uwe ben. Wees het, geliefde vriend! knie-
{==107==} {>>pagina-aanduiding<<}
lende bid ik 's hemels zegeningen af over een hoofd zoo waardig, en een leven zoo dierbaar. Is het tot uw volkomen rust noodig, welnu, vergeet dan geheel de arme, die wenscht, dat ge eens bemind zult worden zoo als gij het verdient, al moet het ook door een ander hart zijn dan dat, hetwelk geen grooter zaligheid gekend zou hebben, dan zich aan u toe te wijden, en dat thans zoo stuipachtig klopt in den boezem der ongelukkige
marie vernon.’

Vóór dat de zieke geheel ontwaakt was, had haar getrouwe lena het antwoord van marie aan alexander overgebragt, en toen Mevrouw vernon de hulp van haar dochter behoefde, was deze reeds weder kalm en sterk; en indien haar hart ook inwendig nog beefde en trilde, zoo verried zelfs niet de ligtste beving der helpende handen, welk een smart het teedere wezen, waaraan zij behoorden, te verbergen had. Vriendelijk en deelnemend als altijd was haar hulpbetoon aan de lijdende moeder, en toen deze haar als gewoonlijk na de vervulling van haar moeijelijken pligt kuste en zegende, toen daalde er in de bloedende borst hemelsche balsem; toen voelde zij, dat men ongelukkig kan worden door het volbrengen van zijn pligt, maar niet rampzalig. Gelukkig zij, die altijd boven hun hoofd een hemel zien, waarheen zij hunne toevlugt kunnen nemen als de aarde hun te bang wordt. marie sloeg het vrome oog naar boven, en de bitterste dag haars levens had nog zalige

{==108==} {>>pagina-aanduiding<<}
oogenblikken, toen zij het leed, dat zij voor haar moeder verbergen moest, klaagde aan haar hemelschen vader, en Zijn ondersteuning het geknakte riet meedoogend oprigtte. Wel u, marie, dat gij die toevlugt kent, daar zoo veel duistere wolken om u heen drijven, en zich zamen gaan pakken boven een hoofd, zoo jong en zoo teêr!
Gansch anders was montfoort gestemd. helmont was, onder voorwendsel van zijn hulp te behoeven, vroeg in den morgen op zijn kamer gekomen; hij was er bij tegenwoordig, toen alexander het billet van marie ontving; en toen deze het liet vallen met den wanhopigen uitroep: ‘Wat kan zij meenen? aan wien offert zij mij op?’ toen had hij het opgenomen en er uitleggingen op gemaakt op zijn manier, uitleggingen, die telkens een dolksteek waren in de borst van van montfoort. Als de Italiaansche giftmenger stortte hij venijn in de bloemkelk van marie's hart, dat zich in haar schrijven voor montfoort ontsloot, en vergiftigde den geur van onschuld en liefde, die daaruit opsteeg. Hij had zich zelven gezworen, dat de rijke marie vernon de zijne zou worden: hadde hij vermoed, dat zij op het punt stond arm te worden, de gelieven waren gered geweest. Waar hangt niet al het geluk of ongeluk van een gansch leven van af!
‘En nu niet getreurd als een lafaard, maar tegen het lot gestreden als een man! Van avond kom ik u afhalen, om met eenige brave jongens feest te vieren, montfoort! Leg dus dat zondagsgezigt af, laat

{==109==} {>>pagina-aanduiding<<}
u vermaken, en gij zult zien, hoe veel boller jongen Bacchus is dan Amor.’
alexander sloeg toe met de onverschilligheid van iemand, wien niets meer verheugt of deert.
Hij was een van die menschen, die nog niets bezitten, dan hun heerlijken aanleg. En is die wel 's menschen eigendom, eer hij dien regt kent en weet te gebruiken? Uit zijn aard afkeerig van alle uitspattingen, had zijn onthouding tot nog toe weinig verdiensten gehad; en zoo hij rein gebleven was van elke grove zonde, het was niet geweest, omdat hij de deugd uit beginsel oefende. Wat doet de jonge duif haar veêren rein houden in het bezoedelde hok? Wat de kleine bigge zich verlustigen in den modder waarin zij plast? Hij was goed geweest omdat hij niet kwaad zijn kon; omdat hij zijn beter Ik geweld had moeten aandoen om zich te storten in den stroom van onreinheid, die zoo veel jonge menschen wegsleept. Maar hoe beminnelijk deze natuurlijke deugd in den jongeling is, hoe onstandvastig is zij tevens! Ontneem hem den lust om het goede te doen, en hij zal ophouden goed te wezen.
Zoo ging het montfoort. In de verbijstering, waarin hem de zekerheid van marie's schuld stortte, zocht hij troost in den beker der bedwelming. Alles was hem liever dan de hel, die de herinnering aan marie voor hem opende. Wie hem van daar wegscheurde, was zijn vriend, zijn goede engel! Ongelukkig, wie met zulk een stemming in een Academische republiek leeft, waarin, even als in de Fran-
{==110==} {>>pagina-aanduiding<<}
sche gedurende het schrikbewind, de deugden en ondeugden geheel andere namen voeren dan overal elders. Daar toch verbloemen in den letterlijken zin zachte woorden den afgrond des verderfs: daar lokken vriendelijke gestalten, die het afzigtelijke der ondeugd of het duivelsche der verleiding missen, er heen: daar dient zelfs het halfgesloten oog der verschooning, om den wankelenden ten val te brengen.
Dit besliste dan ook den val van alexander. Niet om de zoetheid, maar om het bedwelmende van den inhoud, greep hij naar den beker der lusten, dien helmont hem gretig toereikte. Hadde nu zijn rand nog het doodelijke opschrift vertoond, dat er het algemeen zedelijk gevoel op griffelt, misschien had hij hem nog in tijds van zich gestooten. Doch de Anacreontische kelk was naar de wijze der Ouden met rozen versierd, die dit opschrift verborgen. Een kleine vergeting van zich zelven beloofde hem vergetelheid van de smart, die zijn ziel verteerde - de ruil scheen al te voordeelig. Van daar vierde men welhaast aan de Akademie geen luidklinkende feesten, of montfoort en helmont waren er gasten; men noemde geen namen bij nachtrumoer, of de hunne stonden aan het hoofd van de lijst. De naam van alexander van montfoort, die eens beroemd scheen te zullen worden, werd nu berucht. Zijn leermeesters schudden het hoofd over hem, zijn vrienden heefden voor hem. Een wezen weende en bad voor den verdwaasde: zij was het, wier gefolterd hart hij brak.
Voorwaar, zij had genoeg geleden, toen, even na

{==111==} {>>pagina-aanduiding<<}
het voorgevallene met montfoort, de Heer vernon van zijn reis teruggekeerd, haar den radeloozen toestand van zijn vermogen openlegde, en onstuimig eischte, dat zij het hare kwijnende moeder bekend zou maken, en van deze den geheelen afstand van haar bruidschat te zijnen voordeele vergen zou. Op haar kniën had zij den harden man gesmeekt, de lijdende ten minste gerust te laten - sterven, en haar niet door den ruwen slag met eigen hand in het gapende graf te storten. Vergeefs! hij gebood, hij dreigde. Toen kocht ze zijn stilzwijgen tot den prijs van haar vrijwilligen afstand van hetgeen de bezorgde moederliefde te haren behoeve beschikt had. Hij dwong haar, daarvoor hare hand te teekenen.
‘Niet, marietje, dat ik nu juist dat bewijs van uw hand behoef om u te vertrouwen, kind! doch mijn schuldeischers laten zich met geen woorden paaijen. Ze hebben reeds veel verschooning met mij gebruikt: 't zijn schulden van eer, speelschulden: ze behoorden dadelijk afgedaan te worden. Nu, het zijn alle beschaafde menschen, des gens comme il faut; ik hoop dus, dat ze nu geduldig zullen wachten, tot God uw moeder in zijn hemel opneemt. Parole d'honneur, ik zie er de arme vrouw waarlijk getroost heengaan: langer te leven zou haar slechts ongelukkig maken, nu die fataliteit mij getroffen heeft. God weet, hoe gaarne ik ook in de kist lag; ontbering en armoede heb ik en horreur. De dood is altijd nog een fatsoenlijk einde.’
Zoo gaat het veeltijds: de zinnelijkste menschen

{==112==} {>>pagina-aanduiding<<}
springen het gemeenzaamst met den dood om, en roepen hem aan, om hen uit de tijdelijke zorgen te komen verlossen. Getrouw aan hun gansch bestaan stellen zij tot het einde toe hun ligchaam boven hunne ziel, en bekommeren zich weinig, of de laatste rampzalig zal worden, als hun uitwendig bestaan maar aan de dreigende bezwaren ontkomt. Onnoozele mensch! zoo u de vlugtige tijd te zwaar is om te dragen, hoe zult gij de eeuwigheid torschen? Roekelooze mensch, die hier de aanraking van Gods vinger niet uitstaan kunt, hoe zult ge het dáár maken, als gij valt in zijn wreekende hand?
marie hield dit den Heer vernon voor; de dochter haren vader, de Christin den ongeloovige; hij belachte haar, en ging voort met den hemel uit te tarten, terwijl zij vlugtte naar het ziekbed harer moeder, dat meer en meer dreigde een sterfbed te worden. En zeker, zij durfde niet bidden om de verlenging van een leven, dat enkel aan ellende zou zijn gewijd. Zonder wanhoop zag zij den tijd te gemoet, dat de dierbare in haar herbergzaam graf de dreigende stormen ontvlugten zou. ‘Ik zal dan ten minsten maar alleen lijden,’ dacht ze, en het matte oog verhelderde zich door een straal van hemelsche blijdschap, en de gevouwen handen baden niet, maar dankten.
Weinig vermoedde Mevrouw vernon, wat haar boven 't hoofd gehangen had. Haar echtgenoot was jegens haar als altijd, beleefd, ja bijna hartelijk. Daar was iets engelachtigs in haar, hetwelk hem steeds belette, zich aan haar in zijn natuurlijke ge-
{==113==} {>>pagina-aanduiding<<}
daante te vertoonen. Haar aanblik wekte altoos nog in hem op al wat er goeds in zijn ziel sliep, en zijn ijskoude onverschilligheid voor al wat hij zelf niet was verloor iets van zijn terugstootende kilheid, als hij met haar warme, overvloedig naar buiten werkende liefde in aanraking kwam. Sommige menschen worden onder den invloed van een enkel wezen beter; zij zijn voor hetzelve nooit wat ze voor anderen zijn. Zoo ging het den Heer vernon met zijn echtgenoote: haar engel was sterker dan zijn duivel. Het licht, dat van haar uitging, was zoo glansrijk, dat het opluisterde al wat in haar nabijheid kwam, en dat geen donker even zwart bleef, als het in hare nabijheid kwam. Was het wonder, dat de reine marie een heilige scheen, die om de veege sponde waarde?
Was zij het niet, zij verrigtte er nogtans de taak van, als zij de kranke met zelfopofferende trouw en hemelsch mededoogen verpleegde; als zij onder een lijden, dat eigenbatige gedachten verschoonlijk gemaakt zou hebben, nog bezorgd was voor hem van wien ze zoo veel bedroevends hoorde, en van wiens uitspattingen het gerucht zelfs door de dubbelde muren van een ziekenkamer klonk; als zij, met zoo veel nooden als zij te klagen had in haar gebed, niet vergat Gods barmhartigheid in te roepen over den verdwaalden, van wiens verlaten van den goeden weg zij zich geen reden wist te geven. Immers had zij hem gansch vrij gelaten, om zijn vroegere neiging te volgen? Immers werd hij ginds weder bemind; had helmont

{==114==} {>>pagina-aanduiding<<}
haar dit niet nog bij hun laatste ontmoeting gezegd?
Op zekeren namiddag was Mevrouw vernon rustiger dan gewoonlijk ingesluimerd, en marie maakte hier gebruik van, om beneden in de zijkamer een oogenblik versche lucht in te ademen en haar zwakke zenuwen te versterken in den kouden dampkring van een onbewoond vertrek. Uit een vroegere zoete gewoonte zette zij zich in de vensterbank neder, en leunde met het hoofdje in den hoek van het raam. Weemoedig zag zij door het spiegelglas naar buiten de gracht op; het was een graauwe Januarijdag, en de schemering daalde nog vroeger van wege de dikke waterwolken, die den hemel verduisterden, en waaruit stroomen regen kletterend nederstortten op de ledige straat. De groote droppels sloegen met geweldige vaart tegen de steenen, dansten als waterbellen weêr op, en bedekten uiteenspattend de straat met hun vloeijend schuim. Een tijd lang staarde marie, gedachteloos en toch zoo veel denkende, dit spel aan, zonder dat ze het eigenlijk zag. Zij droomde, niet van hetgeen thans was, maar van het voorledene. Hoe menig namiddaguur had ze zóó gezeten met een boek in de hand, dat ze niet las; of met haar moeder een gesprek voerende, waaraan ze niet dacht; want over het boek en onder het spreken dwaalde haar oog naar buiten en wachtte op - een groet. Nu eens ontving ze dien wat vroeger, dan wat later, soms wel eerst als het reeds zoo schemerachtig geworden was, dat het hart meer dan het oog den voorbijgaande onderkennen moest;

{==115==} {>>pagina-aanduiding<<}
en toch miste nooit van zelfs dan nog beteekenis te zien in de wijze, waarop zij gegroet werd. Met een kloppend hart boog ze statig het lieve hoofdje voor de deftige buiging, of betaalde met een vriendelijken lach den gemeenzamen groet of - beantwoordde met een diepen opslag van haar hemelsblaauw oog den innigen, beteekenisvollen blik, die haar toegeworpen was. Deze groeten waren bijna een gesprek; zij lieten een pijnlijken, een kalmen, een zaligen indruk na, welke den verderen avond voor marie donker of licht maakte, en den toon aan haar ziel gaf voor vier en twintig uren. Die groeten, zij had ze niet kunnen missen, zij leefde er in; hoe had zij zonder hen vrolijk of verdrietig, gelukkig of ongelukkig kunnen zijn? niets ging haar immers aan, dan hoe die twee groetende oogen haar aanzagen. Alles was vervelend en naar wat zij deed of genoot, als de afgemeten buiging van daar buiten lusteloosheid of wrevel teekende; alles aangenaam en heerlijk, als uit den helderen oogopslag genoegen en vrolijkheid blonk, of in den langen, zielvollen gelukkigen blik, die op haar rustte, zoo veel teeders lag, dat zij de handen op den hoogvliegenden boezem moest drukken, opdat zijn zwoegen niet verraden mogt, hoe zalig zij, en hoe vol het kleine hart was. Die groeten, neen! zij had ze toen niet kunnen missen, zij had ze ook geen enkelen dag gemist, en thans.... drie lange weken had ze geleefd zonder - te leven. Was hij voorbijgekomen, of had hij die zoete gewoonte nagelaten? zij

{==116==} {>>pagina-aanduiding<<}
wist het niet; zij had niets gezien dan de ziekenkamer harer moeder; en zij was er niet te beklagenswaardiger om, dat ze den tartenden, verguizenden, verachtelijken blik gemist had, welken hij gereed hield om haar toe te werpen, als hij met zijn tafelmakkers in luidruchtige vrolijkheid voorbij het huis vloog, waar langs hij vroeger altijd langzaam heen gewandeld was, en vooral alleen; want hoe had hij een derde kunnen laten deelen in het tête à tête, dat slechts één seconde duurde, en waarin toch zoo veel voorviel. Toen marie uit haar wakende droomen ontwaakte, hoe drukte haar toen de ledige hopeloosheid van het tegenwoordig oogenblik; waar was hij, wat deed hij thans? Daar klonken wild juichende stemmen, die zingend uitgalmden:

Chaque faute est un plaisir, 
Et l'on a pour s'en repentir 
Le temps on l'on n'en peut plus commettre. 

Het was de club der fashionables, die, van hun tafel komende, zich naar de Societeit begaven, om een kop koffij te drinken en partij te maken. Stoeijende en zingende naderden zij; marie geloofde een der stemmen te herkennen, die herhaalde:

Chaque faute est un plaisir. 

Haar hart kromp ineen: zij sloeg de blanke vingers voor de oogen, om niet te zien.... Meer dan een half uur zat ze daar roerloos, het afgewende hoofd tegen de glasruiten gedrukt, het gelaat verborgen in haar handen. Het was geheel duister geworden,

{==117==} {>>pagina-aanduiding<<}
zonden dat zij het bemerkt had. Eensklaps deed een, licht, dat schel in haar roodgeschreide oogen viel, haar opschrikken; zij zag op, en de helle gazvlam van de aangestoken lantaren spiegelde zich in de tranen, waarmede haar bleek gelaat bedauwd was, toen ze zich naar 't venster keerde. Vlak tegenover haar stond een mannelijke gedaante in een almaviva gehuld; twee donkere oogen ontmoetten haar blik, schenen dien opgewacht te hebben; en die oogen, zij kende ze al te goed. Zonder te weten wat ze deed, vouwde zij de handen, en strekte ze smeekend uit naar den man, aan wien ze toebehoorden, terwijl zij een biddenden blik ten hemel hief.
‘marie, marie! uw moeder roept! zij heeft uw hulp noodig,’ riep haar vader van boven. Nog eens strekte zij de handen uit naar de gestalte, die daar geleund stond tegen den lantarenpaal aan den waterkant, en verdween, om haar bij het droevige schemerlicht van een flaauwe waskaars in elke hoek van de kamer weder te zien.
Als een gausch ander mensch kwam montfoort op zijn kamer terug. Woest en opgewonden was hij het huis der vernons genaderd, en hij had ingezien, zonder nogtans te meenen, dat de ledige plaats zou ingenomen zijn. Daar trof hem eensklaps de aanblik van marie; daar zag hij, hoe zij zich het bleeke gelaat bedekte; hoe zij trilde van aandoening: de duivelsche woorden van bertram stierven op zijn lippen, en hij trad ongemerkt uit den kring, om nog even de witte gestalte te zien en van haar gezien te

{==118==} {>>pagina-aanduiding<<}
worden. Hij zag, wat achterwaarts geweken, hoe diep bedroefd zij was; hij raadde, dat zij van zijn gedrag bewust was; dat het haar smartte zeide hem de smeekend uitgestoken handen; hij begreep wat dat biddend oog voor hem vroeg; hij vergat zijn verdenking, hij zag niets dan zijn wangedrag. Haar aanblik werkte op hem als het noemen van zijn naam op den slaapwandelaar; hij ontwaakte uit den roes zijner driften. Als door een plotselingen schrik verlamd, waggelde hij naar huis in plaats van zijn nieuwe vrienden te volgen, en bragt smartelijke uren van nadenken en berouw door. Hoe diep was hij in zijn eigen oogen vernederd; hoe was door het gebeurde de trots gebroken, waarmede hij zich verhief op zijn zuiver leven te midden der verleiding; hoe waren nu alle gevallenen gewroken, die hij vroeger uit de hoogte veracht had. En toch, zoo hij met smart terug zag op de laatste weken, hij deed het zonder wanhoop; hij gevoelde zich krachtig genoeg om het gebeurde te boeten, het begane te herstellen. Een zwakken alleen belet de val op te staan; de moedige gebruikt den steen, waarover hij struikelde, tot een steunpunt om zich op te heffen, en weet wat het is:

S'appuyer sur l'obstacle pour s'étancer plus loin.

Bedaard geworden trad hij nogmaals de vrije lucht in, om zijn brandend gelaat af te koelen in den kouden nachtwind, die den regen gestuit had. Helder tintelden de starren aan den bleekblaauwen hemel, en zijn oog vond spoedig die, welke hij aan marie had leeren vinden; onwillekeurig rigtte hij zijn schre-
{==119==} {>>pagina-aanduiding<<}
den nogmaals den weg van haar woning heen. ‘Indien zij eens onschuldig en belasterd ware,’ zuchtte hij, het huis naderende. Daar ging de deur behoedzaam open, en een man sloop meer dan hij ging door de reet; de vrouwelijke gedaante, die hem uitliet, was - marie! Hij vermoedde het terstond, maar hij hoorde het onfaalbaar, toen zij den vertrekkende toelispelde: ‘Ga niet dien weg! vader mogt u ontmoeten; morgen op hetzelfde uur!’ de man boog zich en gehoorzaamde; hij ging montfoort rakelings voorbij; het was de man van achter het gordijn. Alles draaide alexander voor de oogen, hij wilde den betrapte vasthouden en voor de onbeschaamde slepen; doch zijn arm was krachteloos, zijn hoofd gloeide, zijn pols klopte, en hij moest zich aan den marmeren pijler van de stoep vasthouden, om niet te vallen. Al die schokken hadden zijn sterk gestel uitgeput.
Den volgenden morgen kwam ernst helmont de kamer van montfoort oploopen, om den afvallige te beknorren van de vrienden gisteren zoo eensklaps verlaten te hebben. Hij vond daar alles in verwarring, en kaatje bezig eenige zaken in te pakken. ‘Waar is Mijnheer, kind, en wat beteekent dit?’ vroeg hij.
‘Vertrokken naar B.’ was haar antwoord.
‘Toch niet om weg te blijven, meidlief?’ en hij streelde het meisje de donzen wang.
‘Dat weet ik niet!’ zei ze, met een knorrig gelaat zijn liefkozing afwerende.
‘Nu, kaatje, houd u zoo fijn niet; we weten

{==120==} {>>pagina-aanduiding<<}
immers wel, dat Mijnheer montfoort....’ Een blos van gramschap kleurde haar wangen. ‘Zoo gij iets anders weet, dan dat Mijnheer montfoort een engel was voor allen, die onder hem stonden, en dat hij te goed was om bedorven te worden door u en uws gelijken, weet gij slechts leugens,’ sprak zij vinnig, het overkropte hart lucht gevende; ‘nog liever zie ik hem weggaan, dan dat gij hem langer zoudt medeslepen, dat weet ik,’ herhaalde ze moedig, schoon haar oog vochtig was.
‘Nu, kind, zeg met een aan uw vader, dat ik ook vertrek. Ik wil niet langer door een deern bediend worden, die alles zeggen durft, omdat haar apenbakkesje nu juist niet van de leelijkste is,’ was zijn honend antwoord, terwijl hij de kamer verliet.


{==121==} {>>pagina-aanduiding<<}

Marie.

Mevrouw vernon was in korte dagen zeer verergerd, en marie dacht naauwlijks aan iets anders, dan aan het lijden der geliefde moeder, toen een deelnemende bezoekster haar het vertrek van montfoort mededeelde als het nieuwtje van den dag. marie verbleekte, en Mevrouw vernon ontdekte dit met ontroering, doch zweeg. Eerst 's avonds riep haar matte stem het meisje aan haar leger. ‘marie,’ fluisterde ze, ‘wat is er gebeurd tusschen u en montfoort?’
‘Niets, moedertje!’
‘Kind, misleid uw stervende moeder niet! zeg mij, hadt ge hem lief?’
marie schudde het lokkige hoofd en glimlachte tegen haar moeder, kalm zoo zij meende. Doch dat vlugtige, weemoedige glimlachje op die trillende lippen,
Smiling there like light on graves!

{==122==} {>>pagina-aanduiding<<}
het zeide meer dan alle woorden; het was een zonnestraal tegen een donkere lucht. Krachteloos zonk de hand van Mevrouw vernon van het hoofd van haar knielend kind. ‘Ook gij, marie!’ zei ze met diepen weedom, ‘doch God weet, waarom dit nog den beker vullen moest. Was het de laatste drop, hij is bitterder dan allen.’ Zij boog het hoofd in haar kussens en bad; marie week zachkens terug. Na een lange pauze riep Mevrouw vernon haar nogmaals; alle smart was van haar gelaat geweken. ‘Kind,’ zei ze, zwak maar vrolijk, ‘God is goed! ik voel, dat Hij het is! de moeijelijkste weg is de heerlijkste! die Hij lief heeft maakt Hij los van de wereld.... hoe jonger vrij, hoe spoediger zalig.... uw hope zij - dáár!’ snel wendde zij het oog naar boven, op haar aanminnig gelaat speelde een straal van hemelsche verrukking, en het blonk van Engelenglans. Zij was te schoon voor deze aarde!
‘Moeder, sterf niet!’ bad marie, luid schreijende, zoo verschrikte haar de hemelsche uitdrukking van het voorkomen der kranke. Dit was de eerste bede, welke zij te vergeefs aan de teederste der moeders rigtte; deze kende de stem van haar kind niet meer. Het traag kloppende hart stond stil, deszelfs laatste pijnlijke slag was versneld door de ontdekking van het verborgen wee van haar lieveling. Voor de eerste maal werd de bleeke mond niet warm onder de gloeijende lippen van marie, voor de eerste maal bleef hij stom op hare klagten..............

{==123==} {>>pagina-aanduiding<<}

Toen de Heer vernon 's avonds volgens gewoonte laat van zijn whistgezelschap terug kwam, verschrikte hem de doodelijke stilte, die op de kamer heerschte.... De uitgaande kaars wierp een spookachtig schijnsel op de beide vrouwen. marie had zich vastgeklemd aan het hart harer moeder; beide waren even onbewegelijk, even bleek; doch slechts eene ademde. Lang daarna, en toch nog te vroeg, ontwaakte marie uit haar bezwijming. Wie, die kind is of was, die een moeder betreurt of bemint, kent of gist de smart niet, welke de verlatene op het hart zonk, toen zij de oogen opende en zich een weeze gevoelde?
Op dezen eersten slag volgden nu nog vele voor de vernons. Men ziet dikwijls, dat als het ongeluk eenmaal een woning intreedt, het die niet weder verlaat, eer elke vreugd daar binnen verwoest is. Doch toen het geliefde lijk uitgedragen was en veilig rustte onder de dekkende zoden, toen ging het marie niet aan, dat schuldeischers het huis innamen en met begeerige handen alles aangrepen, wat zij bemagtigen konden. Meer leed zij onder den wrevel en het onverdragelijke humeur van haar vader. En hierbij kwam, als bij alle ongelukken, de onbarmhartigheid van een wereld, die nog heden, als ten dage van job, schuld in rampspoed ziet. Want toen ernst helmont, uit wraak over de teleurstelling, welke deze uitkomst der zaken hem berokkende, hier en daar zich dubbelzinnig uitliet over het gedrag van marie, schoon hij beter wist dan iemand hoe rein en heerlijk dat

{==124==} {>>pagina-aanduiding<<}
was, toen vielen al haar kennissen hem toe, en maakten van zijn Maar's en Indien's een reeks van berispelijke daden. De wereld vergeet niet; zij houdt rekening van hen, die voor haar niet bogen in voorspoedige dagen, en met woeker betaalt zij dit aan de ongelukkigen, als rampspoed hen binnen haar bereik brengt. marie vernon was rijk geweest, en had zich daarvan bediend om haar, onafhankelijkheid te handhaven: nu was ze arm; was het wonder, dat men haar schuldig verklaarde? verdenkingen hechten als klissen in het wollen kleed der armoede: alleen langs het satijnen gewaad glijden ze schadeloos af.
De Heer vernon intusschen, die gehandeld had als de rentmeester in de gelijkenis, vond hier en daar vrienden, die hij zich uit den onregtvaardigen Mammon gemaakt had. Daar waren er onder zijn hooge beschermers, die den ouden gastvriend gaarne een plaats aan hun tafel aanboden, om daarvoor zijn vrolijkheid te genieten. Want dat voorhoofd, dat voor de dochter steeds gefronst was, was altijd glad voor vreemden; en die mond, die t'huis zijn lot verwenschte, sprak daar buiten zoo aardig en geestig over zijn ongeluk, dat men hem den aangenamen wijsgeer noemde en gretig zocht. Men wil wel iemand zien, dien het niet voor den wind gaat; want zulk een heeft alle eigen opiniën als ballast over boord gegooid, en is dus gereed in te nemen wat men wil; doch men eischt tot betaling van deze verdraagzaamheid, dat hij nooit klage over zijn lot. Niets nu lag minder in het karakter van den Heer

{==125==} {>>pagina-aanduiding<<}
vernon, die zelf niets liever deed, dan aan de goede tafel van een ander vergeten, dat de zijne zoo verminderd was.
Huis en plaats waren thans verkocht, alle overtollige meubels weg gedaan, en nog was er na aftrek van alles niet genoeg overgebleven, om twee menschen eenigzins comfortable te doen leven. De Heer vernon had bijna het gansche inkomen, dat hem restte, noodig, om de verliezen te dekken, die hij door het spel leed. ‘Gij begrijpt, marietje!’ zei hij bij iedere grove vertering van dien aard, ‘dat de zorg voor mijn gezondheid, die zoo geleden heeft door het verlies van uw moeder, eischt, dat ik mij wat verstrooije; en ik kan de menschen, die mij zoo vriendelijk uitnoodigen, niet weigeren, wanneer ze mij voorslaan een partij whist met hen te maken. Ook ben ik dit nu zoo gewoon, dat ik het niet zou kunnen laten, dat begrijpt ge wel, niet waar?’
Helaas! marie kende hem genoeg, om zijn egoïstische gevolgtrekkingen te begrijpen; maar zij begreep ook, dat zij het huishouden op die wijs niet staande kon houden, zelfs niet, al getroostte zij zich elke ontbering, terwijl hij zwelgde en tafelschuimde. Op zekeren dag, dat zij gemeend had, dat haar vader elders genood was, vond hij haar, onverwacht thuiskomende, aan den schralen disch. Met een donker oog overzag hij de armelijke aanregting. ‘Ik had niet gedacht, dat gij met mij zoudt eten,’ antwoordde marie zachtmoedig op dat dreigende gelaat, doch wanneer liet zich ooit een egoïst ontwapenen?

{==126==} {>>pagina-aanduiding<<}

‘Zoo speelt gij dan de burgerlijke in mijn afzijn en verloochent uw goede opvoeding, Mejufvrouw! zoo volgt gij dan uw gemeenen smaak en houdt huis als of gij de minste van mijn dienstboden waart. Ik schaam mij, Mejufvrouw, ik schaam mij, dat mijn dochter zoo laag gezonken is.’
‘Maar, lieve vader, wat moet ik dan doen? gij weet, dat onze inkomsten naauwlijks toereikende zijn, om dit eenvoudig maal te bekostigen?’
‘Wat gij doen moest, Mejufvrouw! liever sterven dan u dus te onteeren; doen als ik, liever niets eten,’ en hij wierp vork en mes met verachtelijke blikken over de tafel, marie bar aanziende. Een poos tijd hield hij aldus den blik op het meisje gerigt, dat met neêrgeslagen oogen worstelde om haar tranen te bedwingen, en met bevende vingers het tafellaken vóór haar in allerlei figuren plooide, en die dan bezag, als hielden zij haar gansche aandacht bezig. Reeds eenige minuten had dit aanzien en ce superbe silence geduurd, zonder dat marie het oog opsloeg of zijn dreigend gelaat scheen te zien. Dit verdroot haren vader. ‘Gij, vrouwen, zijt kwelduivels,’ viel hij uit; ‘eerst uw moeder, die mij haar gansche leven iets verborgen heeft, wat mij zoo naauw aanging, en nu....’
‘Al wat gij wilt van mij, doch niets van mijn engelachtige moeder.’ barstte marie eensklaps uit. ‘Wees barmhartig, vader, en trap mij niet op het hart! alles, alles anders wil ik immers verdragen? Buig dit hoofd zoo laag gij wilt, maar verzwaar uw

{==127==} {>>pagina-aanduiding<<}
verantwoording niet door haar aan te tasten. Gij weet immers, dat haar hemelsche liefde slechts voor u bedekte, wat u verontrust zou hebben?’ Smeekend zag zij haar vader aan; zij bad om de regtvaardiging der beminde moeder.
Wat kon de man antwoorden, wien eerst na de dood van Mevrouw vernon duidelijk was geworden, hoezeer zij hem had liefgehad? Hij ging voort, als hadde marie niet gesproken: ‘En nu verbittert haar dochter mij het leven, en onthoudt haar vader het noodige: doch het zal u niet gelukken, mij dus te plagen, gij ravenkind!’ Opstaande, trok hij met zoo veel hevigheid aan de schel, dat het koord in zijn hand bleef. De goede martha, die haar jonge meesteres niet had willen verlaten, trad binnen om te vragen, wat hij beval.
‘Dat gij dadelijk naar de restauratie hierover gaat, en zegt, dat men mij terstond een goede soep, een kuiken, en wat verder tot een fatsoenlijk diner behoort, bezorge. Verder beveel ik u zorg te dragen, dat ik voortaan in mijn eigen huis iets eetbaars vinde; anders kunt gij vertrekken.’
‘Mijnheer!’ begon de meid op vasten toon en met een hoogrood gelaat - daar viel haar oog op marie, de lijdzame marie, die haar wenkte te zwijgen, waarop zij een niet ongewoon meiden-verdrag met haar toorn aanging, en de woorden, die zij voor had gehad uit te gillen, voor zich heen mompelde, terwijl zij het gegeven bevel opvolgde.
Een diepe stilte volgde op haar vertrek. Eensklaps

{==128==} {>>pagina-aanduiding<<}
rammelde Aime met het bord, waarop marie hem zijn bescheiden deel gegeven had, en dat het hondje al lekkend ronddraaide en voortschoof. Dit geluid was hoogst welkom aan vernon; het gaf hem een nieuw voorwerp aan de hand om over te knorren. ‘Die hond moet weg, marie! ik denk niet langer doodeters te onderhouden, hoort ge?’
‘Wil ik ook weggaan, vader?’ vroeg zij met een gebroken en bevende stem, terwijl zij hem naderde. Deze vraag - zij bragt een pijnlijk gevoel onder woorden; zij had nu ontdekt, dat het slechts een ijdele hersenschim was, om haar vader te verteederen door geduld. De Heer vernon werd juist door haar zachtmoedigheid te harder, wijl hij daar een soort van stille, doch snijdende beschuldiging in vond. Te dikwijls bemint en haat de mensch zich zelven in anderen; gelijk hij lief krijgt wat hij beweldadigde, eindigt hij met te haten wat hij verongelijkte. Wee hun, wier enkele tegenwoordigheid een beschuldiging is voor zijn geweten; iedere vroegere onregtvaardigheid lokt een volgende uit.
‘En waarheen zoudt ge gaan, Juffertje?’ vroeg hij verachtelijk.
‘Waar God mij zendt, waar hij mij een wijkplaats bereid heeft, vader!’ zei ze, moedig door haar vertrouwen op den hemel, met vaste stem.
‘Ei, zoo! vooreerst verzoek ik u, u naar uw kamer te begeven. martha komt daar met mijn diner, en ik begeer mijn maal niet te laten bederven door uw beschreid gelaat.’

{==129==} {>>pagina-aanduiding<<}

Zoo voorspoed vele zwakke zielen verderft, nog meer verderft er de armoede. Haar ijskoude hand doodt hij dezulken het weinige goeds, dat de zon des voorspoeds ontwikkeld had in hunne borst. Zij, die in armoede geboren zijn, kunnen haar beter verdragen; doch voor het kind der weelde is zij de moeder van veel kwaads. Hoe veel had de Heer vernon niet verloren in liefderijkheid, sedert ramp op ramp zijn gemoed van deszelfs laatste goedwilligheid (die eener voldane zinnelijkheid) geheel beroofde.
Op haar kamer gekomen, wikte en woog marie bedaard het plan, dat haar dien middag als een lichtstraal in de ziel was gevallen; zij moest het huis uit, en haren vader dus van den last voor haar onderhoud ontheffen. Hoe weinig dat ook bedroeg, het kon hem toch enkele gemakken meer verschaffen, en.... zij moest ophouden, want haar hart klopte zoo pijnlijk snel op de gedachte van dienstbaar te worden; dat hart, het voelde, dat het niet geboren was om zich van anderen te laten bevelen; het stond er reeds tegen op bij de enkele voorstelling van de vernedering, die het wachtte. Lang duurde de strijd tusschen het pligtgevoel van het meisje en haar natuurlijke trotschheid; haar godsdienstig gevoel besliste dien: zij zou zich buigen, als haar hemelsche Vader haar vernedering oplegde. Zij las in haar Bijbel de zaligsprekingen der ongelukkigen en vernederden, en schaarde zich gewillig in derzelver rij.
Haar vader van zijne zijde peinsde niet minder over haar voorstel. Hij rekende na, waar hij het

{==130==} {>>pagina-aanduiding<<}
meest bij won, bij het voortdurend bezit van een wezen, dat zijn luimen verdroeg en hem diende, of bij meerdere ruimte in zijn geldmiddelen, en koos natuurlijk het laatste als het meest stellige voordeel. De man wist niet wat het was een zachte vrouwenhand te missen op een hard pad; niet dat marie zijn woning licht en warm maakte door haar milden invloed; niet dat zij de muzijk was van zijn huisselijk leven; niet dat haar bevallige tegenwoordigheid een rooskleurigen sluijer spreidde over de naaktheid van zijn armoede.
‘Nu, marietje, wij zullen eens zien of wij iets kunnen vinden, dat u lijkt,’ zei hij, haar de hand reikende tot verzoening, toen zij de thee voor hem gereed kwam maken; ‘want gij hebt gelijk, zóó kan 't niet langer.’
‘Zult gij mij dan weder een weinig lief hebben, vader?’ vroeg zij weemoedig, en bood hem haar voorhoofd aan, om het te kussen.
‘Wel zeker, meisjelief! ik heb immers nooit opgehouden u te beminnen, kind?’ Zijn lippen roerden even haar gelaat aan, en vroegen toen nog eens: ‘heb ik wel, marie?’
‘Ik hoop het niet,’ zei ze, en zuchtte.
En boven al dit leed zweefde één groote smart. Arme marie!


{==131==} {>>pagina-aanduiding<<}

Van Montfoort.

Schoon de Heer en Mevrouw van montfoort hun zoon, dien zij gloeijende van hoop en verwachting naar U. hadden zien gaan, met een gebroken hart en gestorven hoop terug ontvingen, merkten zij dit echter niet; zwakheid alleen ziet om naar een steun bij anderen: montfoort was sterk genoeg, om zijn smart in zich zelven op te sluiten, zonder die in zijn uiterlijk verkeer te verraden. Hij zou den troost van anderen niet eens begeerd hebben; immers zijn eigen verstand kon het best tegen zijn eigen hart redeneren. In de vrouwelijke ziel zijn die twee zoo dooreengehaspeld, dat als het een schreit, het andere beneveld wordt: niet alzoo bij den man; daar zijn rede en gevoel zoo scherp onderscheiden, dat hij twee levens leeft, dat des verstands en dat van het hart. Van daar zijn ze nooit zoo geheel ongelukkig als wij; want zij geven zich altijd maar half over, en worden ze op het eene terrein geslagen, zij trekken zich te-
{==132==} {>>pagina-aanduiding<<}
rug naar het andere, en zien van daar kalm, wat er gedaan kan worden voor de aangevallen zijde. Wij vrouwen hebben geen denkbeeld van zulk een bestaan, van een liefde, die den geheelen mensch niet inneemt, van een smart, die in de ziel van den ongelukkige zelve een dam vindt, waarover zij niet heen bruischen kan: en even weinig begrijpen de mannen, hoe wij slechts voor één gevoel leven en slechts één smart beschreijen kunnen. Wij zijn sterk, waar zij zwak, en zwak, waar zij sterk zijn.
montfoort was dit even als alle mannen in het overwinnen van zijn leed. Hij had zich nu gansch los gemaakt van marie en zijn droomen; hij was nu uit de idealen-wereld het wezenlijke leven ingetreden; hij had bemind, gezondigd en berouw gehad; voor alle drie deze klippen zou hij zich nu weten te wachten. Hij was een man geworden, en zou zich nu ook als zoodanig gedragen. In den eersten tijd ging dit zeer goed; de opgewonden stemming, welke een groot leed te weeg brengt, helpt om dat te dragen; de overspanning van het eene gevoel houdt het andere staande, ja wekt dit op. montfoort kon bij wijlen zeer vrolijk zijn, en wie hem luide hoorde zingen:

Il est un age dans la vie, 
Où chaque rêve doit finir, 

dacht wel weinig, dat hij daar het graflied van zijn eigen geluk zong, en juichte gelijk de wilde op den brandstapel. Daar waren zelfs uren, dat hij waar-
{==133==} {>>pagina-aanduiding<<}
lijk gelukkig was; wanneer namelijk op zijn eenzame kamer de luite klonk onder zijner vingerengreep, en de opgeloste smart uit zijn boezem in welluidende poëzij op het papier overvloeide. In zulke oogenblikken dacht hij weinig aan zijn verlies, schoon hij het bezong, en terwijl zijn zangen klaagden over gemis, genoot hij al de zelfgenoegzaamheid van een groot hart. Hij wijdde zich meer en meer aan de kunst - dikwijls slaat de smart vonken uit de dichterlijke ziel, die zij trof - gaf uit, wat hij schreef, en meende nu een oogenblik een geneesdrank gevonden te hebben voor alle leed. Helaas! wat is letterroem anders dan een surrogaat, dikwijls even bitter als eertijds de cichorei, die de koffij verving! Koning op het tooneel, legt de acteur toch achter de schermen den scepter uit de hand, en ziet, na allen verrukt te hebben, rond naar iets, dat hem zelf verrukken kan. Glorie is een lichtende dampkring, geen koesterende zon: men verstijft onder haar geschitter gelijk de sneeuw onder het starrelicht. In plaats van vrij te maken, maakt zij des te afhankelijker; of vormt men zich geen regters van hen, voor wier vierschaar men zich plaatst? In stede van gelukkig te maken, maakt zij ongelukkig, daar zij de vatbaarheid voor het ongeluk vermeerdert. O, de meest bewonderde man kan het minst het schild ontberen, dat huisselijk geluk voor zijn hart heft; zijn tweemaal overgehaalde gevoeligheid vordert de zachte aanraking van een vrouwenhand, zijn ligt gekwetst hart den balsem van een vrouwentraan, zijn volle

{==134==} {>>pagina-aanduiding<<}
ziel een borst, waarin hij die kan uitstorten. Vergeefs wil de schrijver dit bij anderen zoeken. Alleen een vrouw neemt elk zijner denkbeelden geloovig op in haar boezem, en geeft hem die daarna nog zachter terug, gelijk de bijen den honig, dien zij uit de bloemen puren. Haar trots is het, niets te wezen dan de spiegelende weêrschijn van zijn gemoed, haar hoogmoed openlijk den stempel van zijn geest te dragen. montfoort gevoelde diep, dat hoe meer hij zich van de wereld scheidde, hoe meer hij één hart behoefde, dat naast hem stond; hoe meer men hem toejuichte, hoe meer hij wenschte bemind te worden. Beminnen toch doet de wereld den autheur niet, schoon ze het zijn werken al doen mag. Zij stelt zich integendeel tegen hem op haar hoede, zij vreest zijn scherpen blik, zij beschouwt elke zijner handelingen met een achterdochtig oog, en eischt van hem, dat hij zijn eigen overmagt vergete, zonder dit nogtans zelf te doen; zij bespiedt hem, om te weten wat hij meende en wat niet; zij mistrouwt zijn vroomheid, zijn gevoel, zijn hart, alleen - zijn kunst niet. O, voor den dichter een huis, waar hij allen ontvlugten kan - een plekje, waar hij van eene enkele bemind wordt! montfoort had zulk een vrijplaats niet; wat wonder, dat hij ras moede gejaagd was door de speurhonden, die hem nasnuffelden? Hij vlugtte en verliet Holland, om een vroeger uitgestelde reis te ondernemen; zijn roem reeds moede, zocht hij een plek waar men hem niet kende.
Op den avond van zijn vertrek hielden zich twee

{==135==} {>>pagina-aanduiding<<}
vrouwen met zijn laatste werk bezig in twee verschillende steden van Holland.
‘Wat zou ik gaarne dien verhevensten van alle mannen zien; hoe zou ik hem willen toeroepen: ik althans deel in uw smart! hoe zou zijn hart het mijne verstaan, dat nog door niemand begrepen is!... zoo wij elkander konden ontmoeten....’ Haar oog dwaalde van het boek op den grooten spiegel over haar; zijn helder glas weêrkaatste haar schoone trekken en - haar diep rouwgewaad: haar lelieblanke huid bloosde. ‘Vergeef mij, herman!’ fluisterde zij, en zich fier oprigtende, zei ze luide: ‘Waarom ook wist gij mijn hart niet te vervullen? Waarom hebt gij u nooit tot mij kunnen verheffen? O hadde van montfoort mij ontmoet....’
De Dame was de jonge weduwe van den Heer meinier, wiens rouw zij sints twee jaren droeg.
‘Wat is hij ongelukkig! wat zou ik gaarne met hem schreijen; wat zou ik gaarne al mijn leed zien verdubbelen, zoo het slechts zijn lijden verminderen kon. Indien ik hem weder zag.... doch neen, hoe zou ik hem kunnen troosten? hoe zou ik iets kunnen zeggen, dat hem trof? Zou hij dit vervallen gelaat nog herkennen, zoo hij mij weder zag? Waarom is hij zoo treurig - neen, hij kan mij niet bemind hebben!’
De bleeke bedroefde, die zoo sprak was marie.
montfoort's eerste doel was Frankrijk te zien, en dus vestigde hij zich te Parijs, dat Elysium voor al degenen, die slechts van het leven vergen, dat het

{==136==} {>>pagina-aanduiding<<}
zich niet gevoelen doet. Hij begon met zich te laten medeslepen: doch al ras ondervond hij, dat zijn geest te zwaar was om te zweven op de dunne vleugelen des vermaaks, die den Parijzenaar zoo hoog opvoeren, dat men hem naauwlijks voor zeer wigtig houden kan. Toen trachtte hij in aanraking te komen met de groote mannen, wier namen zijn enthusiastisch hart reeds lang hadden doen kloppen, doch ook dit mislukte. Wel werd hij 's morgens bij enkelen hunner toegelaten tot een audientie van eenige minuten, die hem duur toegerekend en waarbij hij straks door anderen vervangen werd; wel dronk hij's avonds, verdrukt door de foule, zijn kop thee in den hoek van menig literarisch salon, en zag daar in de verte het luchtverschijnsel, dat hij bewonderde, zich in zijn eigen kring bewegen: doch het nader komen kon hij niet. Hollander te zijn is buiten 's lands nergens een aanbeveling, ja meestal een stilzwijgende veroordeeling. ‘Kan uit Holland iets goeds komen?’ vragen zelfs de verdraagzaamsten, zonder een antwoord af te wachten.
Niet langer dan den winter bragt montfoort te Parijs door. Toen de lucht zachter werd en de lente begon, wilde hij die gaan genieten dáár, waar zij schijnt geboren te wezen, in het bloeijend Italië. Dus verliet hij Parijs, die oude coquette, welke zich met den bloei der Provinciën versiert, en die toch niet frisscher wordt, al tooit zij zich met de bloemen en geuren van gansch Frankrijk. Eerst begaf hij zich naar Florence, het rozenprieel in Ita-
{==137==} {>>pagina-aanduiding<<}
lië's bloemhof, die op dante's wieg de zoet riekende bloesems van haar oranje- en amandelboomen strooide, en petrarga legerde op de fluweelen blâren van haar violen en rozen. Niet lang echter vertoefde hij binnen hare muren, daar hij reikhalsde om Rome en hare majestueuse bouwvallen te zien.
Is er trotscher woord dan Rome, zelfs nu, nu Rome in Rome gestorven is? en staren wij niet met eerbiedige verbazing dat Mammouths-gevaarte der voorwereld aan? Rome! die reusachtige katakombe, waarin niet slechts een enkele doode stad, maar een geheele gestorven wereld begraven ligt. Rome! dat enkele woord is het schoonste heldendicht, de weemoedigste Elegie. Welk een smartelijk genoegen voor een droefgeestig gemoed, om te dolen tusschen haar bouwvallen, en met de hand der verbeelding het lijkkleed op te ligten, dat hare forsche leden dekt. O Rome! welk een weelde van weemoed, als men des avonds dwalende rondom uw muren, geholpen door het misleidende maanlicht, u nog eens weder opbouwt zoo als gij eenmaal waart. Helaas! de morgen licht, de begoocheling houdt op - de trappen, waar langs wij opklommen in de wolken, zijn uitgehouwen in uw verbrokkelde muren - de groene kransen, waarmede wij u optooiden, zijn de klimop uwer bouwvallen. Onttroonde Koningin, gij vergt tranen van den ellendigsten en beschaamt het ongeluk van den ongelukkigsten!
Misschien was het een gevoel van sympathie, welke montfoort zoo vast hechtte aan de stad der ze-
{==138==} {>>pagina-aanduiding<<}
ven heuvelen, dat hij wortel scheen gevat te hebben in haar grond. Tusschen haar en de bergen die haar omringen verdeelde hij zijn tijd, en elken morgen strekte hij zich uit op het groene grasleger, zoo veêrkrachtig als dons en zoo zacht als fluweel, dat hunne hoogten bedekte, en staarde op den donkerblaauwen hemel boven hem, of liet de oogen dwalen over het heerlijk panorama, dat zich voor zijn voeten uitspreidde. Dan dacht hij aan het oude Rome en aan haar beheerschers, droomde van numa en zijne nimf, en gaf aan het zwevende luchtbeeld van egeria de trekken van marie vernon. Zoo leefde hij den ganschen zomer, en slingerde zijn groen verleden om Rome's grijze oudheid, gelijk het muurkruid zijn guirlanden ophing aan de graauwe kolommen en gebroken bogen van hare paleizen.
Doch dit leven van mijmerenden lediggang voegt der jeugd niet. Gelijk aan de vlietende stroomen, die wij levend heeten, is voor den vurigen jongeling beweging en leven één. Dit ondervond van montfoort; de kwijning van zijn geest bragt een verslapping zijner krachten te weeg, die somtijds zijn vroeger zoo sterk gestel scheen te zullen slopen, en hij - hij zag dit langzaam verval aan met een zeker soort van tevredenheid, met een treurig welbehagen; hij kon aan zijn sterven denken met hetzelfde weemoedige genoegen, waarmede hij aan het aandoenlijk einde van een schoon dichtstuk dacht.
In den vollen rijkdom des jeugdigen levens speelt

{==139==} {>>pagina-aanduiding<<}
men, door een ongeluk getroffen, als ik het zoo zeggen mag, sentimenteel met den dood. Men vindt het groot, zoo jong af te willen staan van een leven, dat men meer bejaarden zoo gretig ziet vasthouden; men vindt vroeg sterven een verheven tragisch einde van een bestaan, dat later zoo kalm afloopt als het tooneelspel, waar de pere noble in het laatste bedrijf de handen van zijn kinderen in een legt, en als het gordijn valt geenerlei ontroering in de harten der toeschouwers nalaat. Vroeg sterven is als een soort van wraak, welke men op het lot (dat onverschillige lot) neemt; men zegt tot het harde leven: ‘ga, ik versmaad u!’ Doch kom later, als de wensch naar den dood zijn vervulling nabij schijnt; als de smarten des ligchaams den prikkel der zielsmart verstompt hebben, als de krachten, die den sterken jongeling vroeger van zich afstiet, hem ontzinken; als de matheid van zijn gansche wezen hem toont, hoe weerloos ‘het graf waar geen verzinning is’ hem zal inzwelgen; als hij begint te twijfelen of dit einde, dit vroege, dit roemlooze einde wel is, wat hij het dacht te zijn; of hij niet sterft eer hij zich de onsterfelijkheid onder de menschen gewaarborgd heeft, en of hij niet vergeten zal zijn eer het gras op zijn graf groent. Kom dan, en gij zult hem zien kampende tegen de dreigende uitblussching, worstelende met de toenemende zwakheid, woekerende met de bezwijkende kracht, grijpende naar het wijkende leven.
Zoo althans ging het montfoort. Toen een slepen-
{==140==} {>>pagina-aanduiding<<}
de ziekte dreigde hem zijn graf in Italie te doen vinden, vreesde hij eensklaps te sterven, en ontwaakte plotseling de liefde tot het vaderland, tot zijn betrekkingen. Ook hij herdacht zijn werk, zijn bestemming; in een woord, de dood wierp, bij zijn naderkomen, eensklaps al de poëtische sluijers af, waarmede montfoort hem zoo schilderachtig gedrapeerd, zoo kunstig gemaskerd had, en vertoonde zich aan hem in zijn ware, naakte, schrikkelijke gedaante, met die zeis in de hand, die - alles afsnijdt, vreugd, hoop, roem, volmaking, en hij deinsde terug voor dien dreigenden aanblik. Bij den jongen man ontwaakte de zucht naar het leven nog tijdig genoeg. Zoo als hij vroeger zijn krachten had laten glippen, zoo greep hij er nu naar, en hield ze vast. De ontwaakte levenslust bezielde op nieuw zijn bezwijkend ligchaam, dat zijn vroegere apathie den dood nabij gebragt had; het zwakkere gehoorzaamde aan het sterkere; het koude bloed werd weder warm door zijn vurig verlangen; de matte leden spierden zich weder onder den invloed van zijn sterken wil, en daar geen physiek gebrek, maar enkel psychische werkeloosheid de reden van zijn kwaal was, begon hij onder de verstandige behandeling van zijn menschkundigen arts langzamerhand te herstellen.
Zoodra hij reizen kon, zond deze hem naar het bad te Wiesbaden, niet omdat hij de wateren noodig had, maar omdat de verstrooijing der badgasten hem diende. Hoe dikwijls is de afleiding, die van de bronwateren een anderen stroom van Lethe maakt, den

{==141==} {>>pagina-aanduiding<<}
kranke heilzamer, dan het staal of zout, aan wier kracht zijn genezing geweten wordt.
Met een voor het oogenblik genezen hart nam montfoort de reize aan, en trok met het aangenaam en vrolijk gevoel, dat een toenemende gezondheid den pas herstelde doet ondervinden, de Alpen over, om zich door Zwitserland naar Duitschland te begeven. Gretig ademde hij de frissche berglucht in, en de drooge, fijne dampkring werkte weldadig op de zwartgalligheid, die, reeds door zijn ziekte bijna verdreven, nu gansch week voor den invloed der schoone natuur. Als hij op den top van de bergen het heerlijke landschap aan zijn voeten overzag, of wanneer hij op het blaauwe meir in een bootje dreef, en nu en dan de volle, zuivere toonen van den horen, waarop een herder de eenvoudig aandoenlijke melodie van een berglied blies, door het koeltje over het water gedragen, zijn ooren troffen, dan was hij gelukkig als vroeger, en bekende: ‘Het leven is zoet!’
Langzaam voortreizende, kwam hij in het laatst van Mei met den avond te Wiesbaden aan. In zijn reiskoets geleund, had hij den laatsten togt met onbeschrijfelijk veel genoegen gedaan. De warmte van de lentelucht is zoo verkwikkend, als die van een zomerdag afmattend is, en de mensch ontluikt onder haren invloed even zeer als de boomen en planten. De gansche streek om hem heen scheen één bloemhof : want overal stonden de vruchtboomen in vollen bloei, als waren ze groote ruikers, en staken hunne wuivende takken vol witte en rooskleurige

{==142==} {>>pagina-aanduiding<<}
bloesems omhoog. Eensklaps betrok de lucht, zoo helder en blaauw in die streken; een drijvende wolk liet groote druppelen vallen; en toen die voorbijgetrokken was, scheen het als had dat weinige vocht als glanzend vernis iedere tint van het schoone landschap levendiger gemaakt. Geheel in het genot als verdiept, reed onze reiziger met weêrzin het smoorheete Wiesbaden binnen; de voerman klapte met de zweep, de wielen ratelden over de steenen. ‘Halt!’ riep de koetsier zijn paarden toe, en vroeg toen aan montfoort: ‘Gelieft uwe Genade hier af te stijgen?’ Zij stonden voor het hôtel de Arend. ‘Is er plaats?’ vroeg de jongeling aan den dikken waard, op wiens gelaat, rood en vol als een pionieroos, geen andere nevel te zien was, dan die uit de dampende pijp, welke hij in den mond had, opsteeg. ‘Voor geen muis; uwe Genade gelieve het mij genadigst te vergeven.’ De zweep viel weder op den mageren rug der vossen, die er naauwlijks toe te brengen waren, om de vleeschpotten van Egypte, welke zij geroken hadden, te verlaten. Onwillig draafden zij voort en bragten montfoort naar het Schuttershof, waar men hem herberg beloofde, indien hij niet te veel eischen deed; want ook daar was bijna alles ingenomen door de menigte van badgasten.


{==143==} {>>pagina-aanduiding<<}

Nieuwe kennissen.

Toen de postillon op zijn horen blies, en het rijtuig stil hield voor de deur van het hôtel, ligtte een vrouwenhand de gordijnen van wit neteldoek, waarin de bloemen en ranken der Malva kunstig geweven waren, en die laag nederhingen voor de ramen van een vertrek op de eerste verdieping, even op, en het aardig gezigt van een jong kameniertje zag door de reet naar beneden op de straat.
‘Wat is 't, mina?’ vroeg een jonge vrouw, die op de sofa zat, en wier blanke vingers strikken knoopten van allerlei linten, die in een korfje aan hare voeten lagen.
‘Een lichtgroene kales, Mevrouw!’
Ongeduldig schoof deze het voetbankje van wit altas, waar de kleine schoen van goudleer op rustte, vooruit. ‘Wie zit er in, mina? als gij zoo dom zijt, dat ik u moet voorspellen wat ik weten wil.’
‘clara, clara!’ vermaande een Dame, die

{==144==} {>>pagina-aanduiding<<}
over de andere zat, en zich onledig hield met het invullen van eenig tapijtwerk. Deze vrouw was oud, en toch niet oudachtig: want vroomheid, die tweede jeugd, die jeugd der ziel, welke die des ligchaams vervangt, blonk in haar rimpelig gelaat en verhelderde de matte oogen; ‘wanneer zult gij toch dat driftige en ongeduldige in uw karakter eens afleggen, mijn kind?’
‘Nooit, tante! dat kan ik niet, en ik zou het ook niet begeeren. Ik wil niet gelijken op die ziellooze poppen, wier bewegingen afgepast zijn als die van een automaat. Men kan voor het een niet genoeg voelen, zonder voor het andere te prikkelbaar te zijn; en met bate en schade wil ik mijn gevoeligheid behouden. Deze ten minste zal mij blijven onderscheiden van den grooten hoop.’
‘En u daar boven verheffen, meent gij, niet waar?’ vroeg de Dame, het hoofd schuddende. ‘Geloof mij, clara! daar is nog een andere en betere kalmte, dan die der ongevoeligheid. Ik wenschte wel, dat gij deze kendet, zelfs al bad ik u, zoo als ik vreeze, nog veel smart toe met dezen wensch.’
‘Smart, lieve tante!.... zoo deze mij helpen kon....’ antwoordde de jonge vrouw, opstaande en de kamer onrustig op en neder gaande; ‘smart heb ik genoeg; ik was van mijn wieg af een ongelukkig schepsel!’ vervolgde zij bitter.
‘Zeg een ondankbaar, clara! Wat God den mensch geven kan om gelukkig te zijn, schonk hij u: rijkdom, schoonheid, verstand, een hart vat-
{==145==} {>>pagina-aanduiding<<}
baar voor het hoogste geluk, een hart...........’
‘Dat niemand heeft willen begrijpen, niemand heeft lief gehad, zoo als het verdiende. Een hart, dat sterft aan de smart van niet genoeg te kunnen beminnen, van niet bemind te worden.’
‘Zeg een hart, clara! dat de aarde breken zal, omdat het enkel van haar zijn geluk wacht. Wie den tempel zijns harten aan de afgoden wijdt, bereide zich, even als de Dagonsdienaar, iederen morgen zijnen God nedergeworpen en verbroken te vinden. O, dat ik u slechts dit kon doen gelooven.’
clara was weder gaan zitten, terwijl haär tante sprak; angstig had zij toegeluisterd: ‘Is het dan zonde, een verheven mensch te beminnen?’ vroeg zij.
‘Te beminnen, neen! te aanbidden, ja! nog herinner ik mij de siddering, waarmede ik eens een jong schepsel van haren geliefde hoorde zeggen: “Liever met hem verloren, dan zalig zonder hem!” Meent gij, dat dat woord ongewroken bleef? De man, dien zij zoo boven alles stelde, heeft haar vertrapt, heeft, wat meer zegt, zijn eigen beeld in haar borst omgeworpen. clara! zij was mijn eenigst, mijn dierbaar kind! In mijn armen stierf zij door Gods goedheid, slechts hopende op Hem. Ik heb haar gewillig afgestaan, en al mijn aardsche liefde op uw hoofd geplaatst; waarom kost ook gij mij weder dezelfde zorg?’
‘Ach, tante lief! omdat ik een dwaas, een ongelukkig schepsel ben! gij weet niet hoe....’
‘Mevrouw!’ zeide mina, welke zich bij het begin

{==146==} {>>pagina-aanduiding<<}
van het gesprek zacht verwijderd had, en nu weder binnen trad; ‘het slaat daar acht uur, en de Dames van No. 2, 3 en 4 zijn allen reeds naar de bron. Wil ik ook uw hoed en shawl brengen?’
‘Doe zoo, mina! ofschoon,’ zeide zij, zich naar haar tante wendende, ‘ik geloof, dat het voortzetten van ons gesprek mij noodiger is, dan het gaan naar de bron; niet waar, tantelief?’
‘Wel niemand van de menigte, die u daar ginds op de wandelplaats wacht, zal denken, dat het voorwerp harer bewondering zich met zoo veel goede gratie aan de strafpredikatie van een oude vrouw onderwerpt. Ik wil echter niet te veel van de natuur vergen: voor mij hebt gij eenige oogenblikken de vrolijke plaats vergeten, waar gij u bevondt; voor u wil ik thans gaan, waar ik mij niet meer t'huis gevoel,’ en haar arm op dien van haar nicht leggende, liet zij zich door deze naar beneden geleiden, en beide volgden langzaam den stroom der zich naar buiten begevende badgasten.

De jongste der beide Dames (ik wed, dat al mijn lezers liefst het eerst van haar hooren) was een jeugdige weduwe, die van de nimf der bron kwam vragen - wat? wist zij even weinig, als haar betrekkingen, die haar daar heen gezonden hadden.
Eenigen tijd na den dood van haar echtgenoot (met wien zij een jaar in een kalmen doch koelen echt geleefd had) was zij in een onverklaarbare stemming vervallen. Dan wild vrolijk, dan weder zonder ui-
{==147==} {>>pagina-aanduiding<<}
terlijke oorzaak diep droefgeestig, was zij even veranderlijk als een Aprilsdag, en even als op dezen (in onze tegenwoordige koude lenten) de noordewind onder regen en zonneschijn door blaast, zoo heerschte er evenzeer in haar opgeruimdheid als in haar melancholie een zekere doorgaande scherpheid, die uit den grond van haar ziel scheen op te komen. Geestig zijnde, kwetste zij, en was zij treurig, men leed onder haar wrevele droefheid. Voor de meeste dingen onverschillig, was zij zulks eerst en meest voor haar zoontje, den tweejarigen alfred. Uren lang kon zij op een punt zitten staren, zonder het kind te zien, dat aan haar voeten speelde; zoo zij voor iets oogen had, het was voor een klein boekske, dat zij steeds met zich droeg en in de plooijen van haar kleed verborg. Het bevatte eenige verzen, door haar eigen hand gekopiëerd, omdat zij de gedrukte letters haatte, die haar herinnerden, dat zij een algemeen goed waren.
Deze verzen! bezaten zij de kracht van een tooverformulier, dat haar hoofd aan den ondergang wijdde? althans de rozen op haar wangen verschoten, haar weelderige gestalte slonk, zelfs de kuiltjes in de rozekleurige vingers verloren hunne diepte, en op het laatste souper had een der Heeren opgemerkt, dat - twee grijze haren de ravenzwarte tressen ontsierden. Twee grijze haren! zij ontroerden haar ijdele moeder meer dan al de andere verschijnselen te zamen. ‘Eilieve, clara! gij grijze haren, hoe kan 't zijn? zie mijn lokken, zij glinsteren nog als eb-
{==148==} {>>pagina-aanduiding<<}
benhout,’ en zij stond op, om zich voor den spiegel nog eens van die aangename waarheid te verzekeren; en waarlijk, hun zwarte gloed scheen door het allerdoorzigtigste blonde mutsje, dat de mode haar dwong te dragen, heen. Welgevallig streek zij met de blanke hand, die nooit witter scheen dan bij dat gebaar, dat misschien wel daarom haar tot gewoonte geworden was, over de donkere vlecht, die er uitkwam, en boog zich voorover, om die nogmaals te beschouwen; de grijze haren van haar dochter hadden haar angstig gemaakt. “Neen” - nog een zachte streek met de vlakke hand - ‘neen, ik geloof, dat mijn lokken nog niets in gloed verloren hebben, sedert een jong dichter er dat schoone sonnet op gemaakt heeft, dat gij.... neen! mij dunkt, gij kent het niet, clara; wil ik het u eens opzeggen?’
‘Doe geen moeite, lieve mama; ik kende het reeds als kind, en zeide het dikwijls voor u op; het was immers het eenige vers, dat gij kondt uitstaan?’
Ja, ik heb nooit van verzen gehouden; ik begreep nooit, wat de dichters wilden met al hun ophef. Dat sonnet was iets anders; dat was niets dan het kompliment berijmd, dat de andere Heeren in proza zeiden:

O zwarte nacht van raafbeschamend haar! 
Te donker, dan dat mijne of iemands oogen. 
Zijn rijke pracht te aanschouwen zou vermogen, 
Indien er niet een licht op scheen zoo klaar! 

‘Ik dacht altijd, dat de gloed van “levend goud”

{==149==} {>>pagina-aanduiding<<}
gevaarlijker was voor het dichterlijk oog,’ zei clara spottend, ‘dan de nacht van zwarte lokken.’
‘Ik verzeker u, dat menige mond mij herhaald heeft, dat mijn haar het schoonste ter wereld was,’ antwoordde Mevrouw van tilgen geraakt; ‘het uwe is nooit zoo glimmend geweest, clara! en dat blijkt ook! zie het mijne, hoe glansrijk nog! terwijl het uwe... waarlijk...’ vervolgde zij verschrikt, ‘daar loopt nog een wit haar door uw krullen. Lieve hemel, laat mina ze toch elken dag wegknippen. Arme clara! hoe beklaag ik u!’
‘Ik wenschte, dat zij de voorboden van een verouderend hart waren,’ mompelde clara voor zich heen: ‘hoe welkom zouden ze mij dan zijn’
Na dit gesprek sloeg Mevrouw van tilgen de alarmtrom over haar dochter, en sprak met veel ophef onder de haren van haar moederlijke bezorgdheid over de jonge weduwe. Misschien was het huishouden haar te zwaar, en de zorg voor den kleinen alfred te vermoeijend. Men zocht en vond voor haar een jong schepsel, welks zachte beminlijkheid haar al ras van eene mindere tot clara's vriendin verhief, en tot de ware moeder van alfred maakte; doch ook dit hielp niet, maar maakte haar nog afgetrokkener, daar het haar vrijheid gaf, zich uren achtereen op te sluiten in haar kamer. Wat dan toch kon de jonge vrouw dus steeds bleeker en kwijnender maken? Vergeefs raadden en gisten al haar liefhebbende aanverwanten; hoe hadden zij kunnen vermoeden, dat de worm, die aan haar bloei en gezond-
{==150==} {>>pagina-aanduiding<<}
heid knaagde, een klein, klein boekske was, dat zij tusschen haar gordel op het snel kloppende hart droeg? clara toch sprak er tegen niemand van, en verborg het als een heiligdom; doch al had zij 't ook gedaan, slechts één van de haar omringenden zou begrepen hebben, dat het branden kon op de plek, waar het rustte. En die eene.... zij kon niet vragen; want nog altijd hield clara's aangeboren trots een kleine klove tusschen haar beide open, die volkomene vriendschap en onbepaald vertrouwen onmogelijk maakt. Zij, zij was de minste geweest, zij was begonnen met zich op een punt na geheel bloot te geven, toen clara dit van haar vroeg, en in dezen eisch iets van de vriendin en veel van de meesteres legde, zonder nogtans dit laatste te vermoeden; doch deze had haar vertrouwen niet beantwoord. Misschien uit trots, misschien uit een edeler oorzaak; daar zijn dingen, die men nooit zegt, niet zeggen kan, al wist men, dat op het zwijgen de dood stond.
Zou die er voor clara op staan? hier aan dacht niemand dan zij zelve. Somtijds, als zij een gloeijende pijn aan haar hart voelde, die door haar tranen niet verkoeld werd, die den balsem van vriendentroost behoefde om te bedaren, dan openden zich onwillekeurig haar lippen, maar voor zij een woord hadden laten vallen, drukte zij ze weder vast op een, gelijk de visch zijn schelp sluit om de parel, die haar 't leven zal kosten. Mevrouw van tilgen echter koesterde van hare zijde een nog gewigtiger vrees; zij betrof de schoonheid van haar dochter; deze liep

{==151==} {>>pagina-aanduiding<<}
gevaar van te verwelken, en dit wilde haar teeder hart tot elken prijs voorkomen. Haar clara moest naar de baden; des noods wilde zij zich wel opofferen en haar geliefd kind vergezellen. De Heer van tilgen meende echter, dat hij in het laatste geval meer offer zou wezen, dan zij, en dat beide, zijn beurs en zijn gewoonten daaronder zouden lijden, waarom hij uit prijsselijke huwelijksmin en voorzigtige eigenliefde Mevrouw niet wilde toestaan beider welzijn zoo geheel te vergeten, en haar dwong naar een minder kostbaar slagtoffer om te zien, dat clara vergezellen kon.
Mevrouw leman, hare tante, die zich daartoe aanbood, was zulks met der daad. Zij gaf haar rustige woning en beminde eenzaamheid op voor het gewoel eener wereld, die haar tegenstond; doch zij had haar nicht lief, zij was bezorgd niet alleen voor haar ligchaams-, maar ook voor haar zielstoestand, en zij aarzelde niet. Mevrouw leman was een van die zachtaardige vromen, die zich voor de dwaling van zoo velen wachten, die maar al te dikwijls de dienst des Heeren voorwenden, ofschoon zij alleen zich zelven dienen: zij was geen non, die zich eigenbatig in een eenzaam klooster terugtrekt, maar een zuster van barmhartigheid, die in de wereld de lessen beoefent, in de eenzaamheid geleerd! Zou er wel iemand verdorven genoeg zijn, om zulk een zachtmoedig, vriendelijk, schoon ernstig en vermanend wezen, niet te beminnen? clara althans was dit niet; zij had Mevrouw leman lief,

{==152==} {>>pagina-aanduiding<<}
en nam gaarne het aanbod van haar bescherming aan, schoon zij wist, dat zij zich onder een naauwlettend toezigt stelde, en reeds bij voorraad vreesde voor den scherpen blik van haar schrander oog.
Nadat alles aldus tot wederzijdsch genoegen geschikt was, nam zij afscheid van haar moeder, kuste den kleinen alfred vaarwel, dien zij evenwel niet zonder tranen in de armen van zijn teedere verzorgster achterliet, en vervoegde zich toen in den reiswagen bij haar tante.
Reeds dadelijk ontdekte clara, dat zij nog meer verschilde met Mevrouw leman dan zij gedacht had. Deze toch was even kalm, als zij opgewonden, even gelijkmatig, als zij grillig, even zacht, als zij scherp, even vroom, als zij afkeerig van alle godsdienst. Het was onbetwistbaar, dat clara een groote ziel had, en toch lag er een menigte van kleinigheden in haar karakter, die haar dik wijls onbeminnelijk maakten. In haar eigen oogen nog hooger staande, dan zij waarlijk was, won haar trots in kracht bij enkele ware en menigvuldige ingebeelde miskenningen, die zij onderging. Aldus dobberende tusschen de zucht, om de menschen te verachten en haar behoefte om door hen bewonderd en bemind te worden, leefde zij in gestadige ontevredenheid met zich zelve en met anderen. Er waren oogenblikken, dat zij zich niet verheelen kon, dat men gelijk had met haar niet lief te hebben, doch deze overtuiging werkte eer na- dan voordeelig op haar stemming. Op andere lijden weder vergrootte haar eigenliefde haar deugden

{==153==} {>>pagina-aanduiding<<}
en begaafdheden; zij noemde dan iedereen onberekend om haar te schatten, en drukte met al de overmagt van haar geest op allen, die haar omringden. Welk een verschil tusschen haar en de waardige, verstandige, nederige vrouw tegenover haar, die een verper-soonlijking van den Christelijken ootmoed scheen te zijn! En toch, het ging goed, en wie de schoone vrouw zag wandelen met haar reeds eenigzins wankelende tante, meende een liefhebbende dochter te zien, die een geëerbiedigde moeder steunde.
Zoo gingen zij ook thans de bloeijende Acacialaan, wier roode en witte bloesems heerlijk geurden, langzaam door naar de bron, waar twee vrouwen reeds de glazen gevuld hadden met het heilzame vocht. Mevrouw meinier (zeide ik u reeds, lezer, dat zij onze oude kennis was?) vroeg nu ook om het hare, en de gezonde uitdeelster der genezende wateren reikte haar het glas toe, waarvan het oor ter onderscheiding met een groen lint omwonden was. Het aangenomen hebbende, wilde zij zich daarmede verwijderen, om zich naar haar buiten het gedrang wachtende tante te begeven, toen een plotselinge pijn haar het glas deed loslaten, en zij de hand met een flaauwe gil aan den hals bragt. Eenige kokende druppels uit het glas van een der badgasten achter haar waren in den blanken nek gevallen en hadden dien deerlijk gebrand.
‘Vergeef mij, Mevrouw! ik hoop, dat ik u.... ik vrees, dat ik u zeer veel pijn gedaan heb,’ zeide achter haar de vreemde stem van een jong man, die

{==154==} {>>pagina-aanduiding<<}
nog meer dan door haar gil verschrikt was, toen hij zag hoe bleek zij werd.
‘Wees gerust, het is niets!’ antwoordde zij beleefd; en den traan, dien de pijn in haar oog deed opwellen, trachtende weg te knippen met de breede zijden wimpers, vervolgde zij: ‘ik schaam mij, dat ik kinderachtig genoeg was, om dus te schreeuwen.’
‘Alle schaamte past mij alleen, Mevrouw! ik zal mij nooit mijn vreesselijke onhandigheid kunnen vergeven; vergun mij....’ en hij boog even de zijden shawl weg, om te zien naar de gebrande plek, zonder haar toestemming af te wachten. Een vuurroode streep liep als een bloedstraal langs de blanke huid tusschen de nekspieren door, en verloor zich onder de plooijen van den rug van het witte kleedje.
‘Ik bid u, Mijnheer!’ zeide Mevrouw meinier, niet zeer door het voorafgegane gestemd, om deze gemeenzaamheid te dulden; zij trok den zijden doek eng toe om de schoone leden, en wilde zich met een buiging verwijderen.
‘En ik bid u, Mevrouw! wees niet hard genoeg van mij achter te laten met de vrees van u eenig ernstig leed toegebragt te hebben; waarheen mag ik u geleiden?’
Die stem, zij was te innemend om haar te weigeren. Zij boog zich, en zeide: ‘Ik logeer in het Schuttershof.’
‘Ik sedert een paar uren ook,’ sprak de vreemdeling; ‘het spijt mij, dat ik begonnen ben met mijn schoone buurvrouw te pijnigen.’

{==155==} {>>pagina-aanduiding<<}

‘Het zou zeker een slecht voorteeken voor onze kennismaking kunnen schijnen,’ antwoordde zij met een lachje; ‘doch wij willen het lot trotseren en goede vrienden worden, zoo gij 't goedvindt?’
‘Al te gelukkig!’ antwoordde hij galant, terwijl hij haar den arm bood.
Zij waren een schoon paar, toen zij voortgingen. Hoe rijzig de jonge vrouw ook was, toch stak de fiere kop van haar geleider bijna geheel boven haar schoone hoofd uit. Zijn houding was regt en vast, en zijn gang had iets rustigs, dat alleen aan een mannentred eigen is, iets meesterachtigs had ik haast gezegd. Hij droeg zijn hoog-toegeknoopten rok, die volstrekt geen linnen zien liet, met de achtelooze bevalligheid van iemand, wiens air comme il faut door kleeding verhoogd noch verminderd kan worden. Even eenvoudig en toch elegant was de schikking zijner donkerbruine lokken, die krullend nedervielen over een gelaat, misschien te weinig gevuld om schoon te mogen heeten, en zeker te koel en te ingetrokken, om innemend genoemd te kunnen worden.
clara had naauwlijks al die opmerkingen gemaakt, toen haar tante, die buiten het gewoel haar gewacht had, haar te gemoet trad. ‘Ik meende uw stem te hooren?’ sprak zij vragend.
clara liet den arm van haar geleider los, om den haren aan Mevrouw leman aan te bieden, en antwoordde niet. ‘Was het zoo?’ vroeg deze nogmaals.

{==156==} {>>pagina-aanduiding<<}

‘Ik was het, die Mevrouw dien kreet ontrukte, en haar edelmoedigheid alleen verhindert haar mij te beschuldigen: mag ik u dus de zaak vertellen?’ vroeg de jonge man. Belangstellend zag Mevrouw leman naar hem op en luisterde, terwijl hij aardig en spottend het gebeurde vertelde, schoon hij met een ernstig: ‘Het spijt mij meer dan ik zeggen kan,’ eindigde.
‘Laat het u zulks niet meer doen, Mijnheer!’ antwoordde clara eenigzins geraakt. Zijn koel, geestig verhaal had haar gestooten, zonder dat zij wist, waarom.
‘Dat zal het, Mevrouw, zoo lang ik u de hand even als thans zie brengen naar de gebrande plaats. Ziedaar gelukkig ons logement. Gij moet mij vergunnen u dadelijk den bad-Esculaap te zenden, en ik verzoek u, Mevrouw,’ zich voor Mevrouw leman buigende, ‘voor mij verlof te verwerven van morgen nog eens naar mijn slagtoffer te komen zien.’ En weg ging hij.
‘Wie is het?’ vroeg Mevrouw leman hare nicht.
‘Een nieuwe huisgenoot, meer weet ik niet,’ antwoordde clara, in diepe gedachten den trap opgaande.
‘Wij zullen het vreemdelingen-boek eens laten komen, om den naam te zien,’ zeide Mevrouw leman, door haar ouderdom een weinig nieuwsgieriger dan haar nicht; ‘ik hoop, dat hij u niet zoo gebrand heeft, dat het een lidteeken blijft.’
‘Ik ook niet,’ zuchtte clara. ‘Wie kan het

{==157==} {>>pagina-aanduiding<<}
zijn? het is mij, als moest ik dien man meer gezien hebben, als hoorde ik in een lang verleden diezelfde stem. Dat gevoel heb ik dikwijls gehad, zonder dat het meer dan een begoocheling zijn kon, doch nooit zoo duidelijk als thans; het is mij als kende ik reeds lang onzen nieuwen buurman, als wist ik reeds de innigste gedachte van zijn ziel.’
‘Dweepster!’ sprak Mevrouw leman; ‘altijd droomt gij met open oogen; maar daar is het boek, laat ons zien.’ Zij bladerde de beschreven bladen door, en las op het laatste den ondersten regel overluid: ‘alexander van montfoort.’
‘alexander van montfoort!’ herhaalde clara. Eenigzins verschrikt de handen vouwende, en die toen in haar schoot latende zinken zei zij in zich zelve: ‘Wat heb ik die ontmoeting gewenscht! ach, de mensch moest niet wenschen, hij moest slechts aannemen wat is; slechts volgen, niet begeeren.’ clara gevoelde daar iets van, nu zij haar verlangen vervuld zag: zij twijfelde reeds of zij niet weder wenschen zou, dat die vervulling niet had plaats gegrepen. Wie weet wat zij gedaan had, als zij had kunnen doen even als dat goede echtpaar in de fabel, dat de laatste zijner drie wenschen gebruikte, om weder bevrijd te raken van de vervulling der eersten.
Den volgenden morgen, toen clara van haar bronwandeling terug gekeerd en gekleed was voor het diner, liet van montfoort eenige oogenblikken belet vragen om haar zijne opwachting te maken. Hij vond Me-
{==158==} {>>pagina-aanduiding<<}
vrouw meinier, den ranken hals omwonden met een dasje van wit neteldoek. ‘Ik moet u verschooning vragen, dat ik u in een toilet à la George Sand ontvang,’ zei ze lagchend; ‘om de illusie te voltooijen had ik bijna een Anglaise aangetrokken.’
‘Gij zoudt er mij mede weggejaagd hebben, was zijn antwoord. “Ik houde even weinig van de zedelijke kenau's als van de ligchamelijke; de meest vrouwelijke vrouw is het aantrekkelijkste voor mij. Ik geloof, dat ik u gisteren liever hoorde schreeuwen van de pijn (hoe beschuldigend die kreet ook voor mij was), dan dat gij als arria gezegd had: Het doet geen zeer.” Zoudt gij gelooven, dat het geval mij een onrustigen nacht gekost heeft; ik kom, Mevrouw, om door u gerust gesteld te worden. Hebt gij nog pijn, en wat zeide de Doktor?’
‘Hij meende, dat ik tot mijn dood uw teeken aan den hals zal dragen, daar de plek wel verbleeken, maar niet verdwijnen zal. Ik moet mij dus getroosten uw lijfeigene te wezen, en hoop een zachten meester in u te vinden,’ antwoordde clara lagchende, schoon er een arrière pensée onder haar scherts lag, die daaraan iets gedwongens gaf.
‘Ik wenschte, lieve Mevrouw! dat het lot gewild had, dat gij mij dus tot uwen slaaf gemaakt hadt; dit ware natuurlijker geweest, en....’
‘Ik bid u, geen galanterie, Mijnheer van montfoort! zoo gij mij kendet, zoudt gij weten, dat ik de beleefde common places, die valsche munt der conversatie, doodelijk hate.’

{==159==} {>>pagina-aanduiding<<}

‘Gij kunt dit niet meer doen dan ik, Mevrouw meinier, en ik verheug mij, dat deze toevallige ontdekking mij vergunt in 't vervolg met u te spreken zonder mijn verstand stomp te denken op aardigheden, die ik voel, dat mij altijd linksch afgaan. Wat dunkt u, als wij eens verder onze opiniën ruilden, dat kon ons verkeer gemakkelijk maken?’
‘Misschien ken ik meer van de uwen, dan gij mij zoo terstond vertrouwen zoudt, Mijnheer van montfoort! daar bestaan verzen op uwen naam....’
‘Waarvoor ik echter geenszins aansprakelijk wil gehouden wezen, Mevrouw! en allerminst gaarne van hoor,’ antwoordde hij kort af.
Arme clara, die zoo gewenscht had den man te hooren spreken, die geschreven had, wat met onuitwischbare letters in haar hart gedrukt was!
De teleurstelling deed haar eenige oogenblikken zwijgen; montfoort voelde, dat het aan hem stond het eenigzins ruw afgebroken gesprek weder aan te knoopen.
‘Zoo gij gelooven wildet, dat het geen beleefdheid, maar opregt gevoeld leed is, zou ik u gaarne nog eens verzekeren, dat het mij zeer smart uw hals zoo ontsierd te hebben.’
‘O, dat is niets,’ antwoordde clara, en terwijl zij dacht: ‘Hij zal mijn hart even weinig ontzien,’ zuchtte zij.
‘Ziet gij, die zucht komt op mijn rekening.’
‘Ja en neen!’ zei clara eenigzins blozende; ‘het zou kunnen zijn, dat.... maar foei! hoe kom ik te

{==160==} {>>pagina-aanduiding<<}
vergeten, mijn tante te laten waarschuwen, dat gij ons met een bezoek vereert.’
Mevrouw leman kwam binnen; het gesprek werd algemeen, en liep over de badgasten, de schoonheid van 't weêr, enz.
Eindelijk nam van montfoort afscheid; clara bleef na zijn vertrek in droef gepeins achter, terwijl hij tót aan den maaltijd met alle mogelijke kalmte en aandacht een partij biljart speelde.
Na dien tijd zagen de Dames en montfoort elkander niet alleen dagelijks, maar zelfs meermalen op een dag. De table d'hôte bragt hen natuurlijk bijeen, een dikwijls offerde de jonge man zijn cigaar op, om na den maaltijd, aan een tafeltje op de wandelplaats der fashionable wereld gezeten, koffij met de vrouwen te drinken. Ook vergezelde hij haar, als clara in de avondkoelte met haar ligt rijtuig van mandewerk haar tante naar de bouwvallen van Sonnenberg of naar het donkere woud, waarin het jagthuis van den Hertog van Nassau gelegen is, heen reed, en gewoonlijk nam hij dan de teugels uit de handen der schoone menster over.
Hoe veel gemeenzamer was hun verkeer dan clara dit ooit had kunnen hopen, toen zij hem zoo in de verte en in de hoogte zag; en toch hoe weinig was dit, wat zij er zich van had voorgesteld; wel nooit beantwoordde iets minder aan haar verwachting. En waarom niet? zij vond montfoort even groot als zij verwacht had hem te zullen vinden, maar overigens ook minder genaakbaar dan zij zich

{==161==} {>>pagina-aanduiding<<}
hem voorgesteld had. En zeker, daar was eenig onderscheid tusschen den jongeling van vroeger dagen en den man van heden. Hoe was dat open, gladde voorhoofd gefronst! waar waren die uitstortingen van opbruischend gevoel, waar was die teederheid van ziel en die ontvankelijkheid voor indrukken, hem vroeger eigen, gebleven? Ernstig en kalm, had zijn omgang iets, dat de geestdrift voor hem meer verkoelde dan ontgloeide, meer bedwong dan uitlokte; en toch, o raadsel van het hart, toch wortelde clara's genegenheid steeds dieper. montfoort was een van die menschèn, die steeds meer en meer innemen, wat zich eens aan hen hecht; een van die wezens, onder wier koelheid men lijdt en nogtans door aangetrokken wordt; die men alles geeft, ofschoon zij niets vragen, ja zelfs - niets hebben willen. Hij was althans veel te open en te broederlijk in zijn verkeer met Mevrouw meinier, om iets van haar te kunnen wenschen, en tot haar groote smart en grievende vernedering vermoedde clara dit soms duister, schoon zij weigerde er geloof aan te slaan. Zij had zich zoo vast verbeeld, dat slechts één ontmoeting noodig was, om den jongen dichter tot haar aanbidder te maken; zij had zich zoo zeker voorgesteld, dat zij de vrouw was, die hij als een ideaal bezongen had, en dat hij terstond de verwantschap hunner zielen herkennen zou, dat zij bij wijlen naauwlijks aan zijn koelheid gelooven kon, en zich somtijds diets maakte, dat hij haar beminde, en dat slechts zijn opzien tegen haar, de schroom-
{==162==} {>>pagina-aanduiding<<}
valligheid eener eerste liefde, zijn tong boeide. -
Noem haar niet ijdel om dit geloof, lezer! O er is zoo veel in de vriendschap tusschen een jongen man en een schoone vrouw, dat men, als men dit wil, verwarren kan met een teeder gevoel; daar zijn zoo veel woorden, die anders uitgelegd kunnen worden dan ze gesproken zijn, en zoo veel half uitgesproken zinnen, die de verbeelding anders invult dan zij geluid zouden hebben als men ze voleindigd had; zoo veel gebaren, die misduid kunnen worden, en oplettendheden, die vatbaar zijn voor vergrooting, als de verbeelding in 't spel is! Zelfs bij minder reden had clara zonder ongerijmdheid menigmaal de hoop kunnen koesteren, iets meer dan een vriendin voor montfoort te zijn.
Daar was toch niemand onder de vrouwen, die hij zoo zeer zocht en wier gesprek hij zoo kennelijk verkoos als het hare. Tegen haar alleen liet hij zich somtijds uit over eenig belangrijk punt; voor haar alleen wilde hij bij wijlen en petit comité de mensch zijn, dien hij onder de menigte verloochende - de dichter en voorlezer der schoone verzen, waarmede zij dweepte. ‘En indien die ziel, die groote ziel, nu niet warmer beminnen kon, zou ik mij daarmede niet meer dan vergenoegen kunnen?’ vroeg clara zich zelve na den afloop van zulk een vertrouwelijken avond, met glinsterende oogen en wangen gloeijende van opgewondenheid. ‘Ik zou al te gelukkig zijn, als hij zijn regt op mij wilde doen gelden,’ en zij zocht bij het afleggen van de digte pelerine naar

{==163==} {>>pagina-aanduiding<<}
de roode plek, welke haar dwong den sneeuw witten hals geheel te bedekken, en met welgevallig bijgeloof wendde zij het hoofd in allerlei rigtingen, om wat zij zijn teeken noemde in den spiegel te kunnen zien.
Op zekeren avond vrolijk en levendig in de kurzaal bijeen zijnde, wierp een der jonge Dames het plan op, om gezamenlijk een uitstapje te doen naar den top der Taunus-heuvelen, van waar men een zeer pittoresk gezigt over het schoone landschap had. Al wat beneden de vijftig jaar was nam met luide ingenomenheid haar voorstel aan, en allerlei voorloopige schikkingen en mogelijke en onmogelijke plannen voor den togt veroorzaakten plotseling een levendige drukte in de volle zaal, waar in elken hoek luide gepraat en gelagchen werd. De huishoudelijkste onder de getrouwde Dames bepraatten, wat men mede zoude nemen, om een diner champêtre op de zoden te houden; en de dochters wilden volstrekt, dat het een Pick-nick wezen zou zonder de minste afspraak. Onderwijl gingen de Heeren rond, en engageerden, sommigen uit pligt, anderen uit keus, de verschillende Dames, om zich aan hun tilbury, landau of calĉche te vertrouwen, en menig lief meisjesgezigtje bloosde van een levendiger gevoel, en menig jong hart klopte van een zoeter verwachting dan het enkele beklimmen der Taunus-heuvelen veroorzaken kon.
De jeugd is het regte tijdstip om te genieten, al ware het alleen omdat het jonge hart een rozengloed

{==164==} {>>pagina-aanduiding<<}
over alle vermaken uitstort, die bij de bejaarden reeds verbleekt is, een gloed, die aan elk klein genot eerst regte waarde geeft. Het is een zoet iets, zulk een vereeniging van jonge menschen zoo regt gelukkig te zien in den voorsmaak van het verwachte genoegen, en zoo regt geloovig aan de vreugde. Zij vragen niet of de plaats veilig en de tak sterk genoeg is, maar hechten even als de spin aan elk uitstek de eerste draden van het brooze weefsel, dat hun eenigen tijd een genoegelijke bezigheid geeft, en dat dikwijls door het inslaan van een ruwe hand gebroken wordt. Eene echter was minder vrolijk dan haar medgezellinnen, het was Mevrouw meinier! Met verrukking had zij het plan aangegrepen, naauwlijks twijfelende wie haar partner bij het feest zou zijn; doch na lang wachten, na menig voorzigtig afslaan van het haar van alle kanten aangeboden geleide, moest zij eindelijk dralend en schoorvoetend beloven, dat zij de Dame zou zijn van een ander, dan van alexander van montfoort.
Deze toch had het vrolijke gewoel en de levendige drukte der anderen aangezien zonder er zich in te mengen. Geweken naar het terras, waarop de lage ramen van den achterkant der zaal opensloegen, balanceerde hij op een stoel gezeten zich daarop heen en weder, telkens met de leuning de Corinthische kolom, welke het balcon droeg, even aanrakende, om, door den ligten schok weder voorwaarts gestuwd, door zijn eigen impulsie nogmaals naar achteren te vallen. Bij deze spelende, gedachtelooze

{==165==} {>>pagina-aanduiding<<}
beweging hield hij steeds het hoofd achterwaarts naar boven gerigt, en beschouwde den helderen hemel, waaraan langzamerhand de eene star na de andere zigtbaar werd. Helderder en schooner dan ooit tintelde de avondstar in het Westen, en haar gezigt stortte hem in een zee van mijmeringen. De zachte, zwoele avondlucht, de opstijgende geuren van een bed vol bloeijende heliotropes, even bedwelmend van reuk als verleidelijk van kleur, die door een spelend windje telkens tot hem gedragen werden, en zich mengden in de lekkere uitwaseming van een wuivende kamperfoelie; de kalmte buiten, het gejoel daar binnen, de starren boven hem - in een woord, alles bragt hem in die stemming, welke het tegenwoordige voor ons vernietigt, terwijl zij het voorledene met heldere kleuren voor onzen geest doet dagen. Hetgeen hij zag deed hem smartelijk aan; hij vergeleek zijn frisch leven van toenmaals met de koude onverschilligheid, de doffe werkeloosheid van zijn tegenwoordig bestaan; hij dacht aan U., aan zijn vrienden, aan marie.
Hoe wonderlijk was het den jongen man te moede, toen al de geesten, welke hij meende gebannen te hebben, voor zijn geest opdaagden, en hem schenen aan te staren met een treurig oog, dat hem zacht verwijtend toeriep: ‘Waarom vergeet gij ons dus, waarom?’ - ‘Waarom hebt gij er mij toe gedwongen?’ vroeg hij op zijn beurt aan een paar wonderschoone blaauwe oogen. ‘Waarom,’ fluisterde hij luider, zich zelven

{==166==} {>>pagina-aanduiding<<}
onbewust, ‘waarom liet gij mij niet toe u te beminnen en gelukkig te zijn?’
Dit laatste woord van een teeder gemurmel deed een liefelijk wezen achter hem trillen. Het was clara, die hem had opgezocht om te vragen, wat hij dacht van het feest van morgen.
‘Waarom’, dus vulde haar hart de gaping in den opgevangen uitroep aan, ‘waarom, schoone clara, laat gij mij niet toe u te beminnen en gelukkig te zijn?’ Gij! wie anders kon dat wezen dan - zij? Ontroerd, verrukt en toch verschrikt, trad zij een stap achterwaarts, en wilde zich ongemerkt verwijderen, om haar zaligheid in de eenzaamheid te genieten; doch het ruischen van haar kleed had de betoovering verbroken, die van montfoort boeide: zijn geest overschreed den magischen kring, welken de herinnering om hem heen getrokken had; hij hoorde al wat er om hem voorviel, en zag om wie achter hem stond.
‘Mevrouw meinier!’ zei hij eenigzins ontstemd tot zich zelven. In het eerste oogenblik is het gezigt van dengenen, die ons uit een aangenamen of zelfs bitterzoeten droom wekt, ons hatelijk.
‘Wat is het heden avond schoon weêr,’ sprak clara, die door zijn snel omkeeren eenigzins verlegen met haar figuur was, en meende, dat hij ontevreden was, dat zij te vroeg zijn zoet geheim verrast had.
‘O, zeer schoon,’ antwoordde montfoort ver-
{==167==} {>>pagina-aanduiding<<}
strooid, nog steeds opziende naar de wolken, die slechts bleven wat zij waren, vormelooze, bizarre, drijvende dampen.
‘Het belooft ons allen voorspoed op ons plan van morgen!’ hervatte clara.
‘Zoo.... ja!’ antwoordde hij, zich bezinnende.
‘Hoe denkt gij te gaan?’
‘Te gaan?.... Ik meen te blijven.’
‘Te blijven! - en een ieder gaat!’
‘Dat zal hier een zalige rust geven,’ antwoordde hij, nog wrevelig over de pas ondergane stoornis.
‘Meer opregt dan beleefd geantwoord, Mijnheer van montfoort!’ hernam clara, niet zonder eenige bitterheid in haar toon. Zijn zeggen was zoo vreesselijk koud in haar warm hart gevallen.
‘Ik dacht, dat gij mij van pligtplegingen verschoond hadt,’ antwoordde hij eenigzins hard.
‘Van pligtplegingen, zeker! doch....’ Zij zweeg, en haar hart voegde er bij: ‘doch niet van liefde.’
‘Doch niet van het waarderen van de aangenaamheid van uw beminnelijk gezelschap,’ zeide hij al jokkend, want hij voelde, dat hij ver genoeg van de grenzen der beleefdheid was afgeweken, om die der grofheid te naderen. ‘Gij hebt gelijk: er zijn dingen, die men zelfs in scherts aan geen lief vrouwtje zegt. Tot straf voor mijn buffelachtigheid ga ik mede, en opdat mijn opvoeding op het punt van beleefdheid steeds vorderen moge, bid ik u, u onder mijn vleugelen te willen plaatsen.’
‘Ik ga met den jongen merton, die mij dringend

{==168==} {>>pagina-aanduiding<<}
daartoe verzocht heeft,’ luidde haar eenigzins scherpe antwoord.
‘Zoo!’ hernam hij, zonder eenige jaloezij te verraden; ‘in dat geval zal ik u te paard volgen.’
‘Zoo als gij wilt,’ hernam zij; ‘mijn opgewektheid tot het feest ist ja dahin.’
‘Mogelijk, dat ik haar nog inhalen kan,’ zei hij, opstaande en de helling van het terras afdalende. ‘Wat geeft gij aan den eerlijken vinder?’ riep hij haar toe eer hij het elzenboschje intrad, doch ging voort zonder haar antwoord af te wachten.
‘Wat?’ en zij breidde haar armen uit naar de plaats waar hij verdwenen was; ‘wat? o, zoo ik denken kon, dat gij die vraag meendet!’
‘En waarom zou hij dit niet kunnen?’ vroeg haar zelfgevoel; ‘zijn barschheid toch kan geen bewijs van het tegendeel zijn, daar deze in zijn aard ligt; tegen wien is hij niet dikwijls hard?’
Wolkeloos en helder rees de zon den volgenden morgen aan den hemel, en reeds vóór acht uur waren de feestgenooten in volle beweging. Op onderscheidene kamers in verschillende logementen heerschte de levendigste drukte; overal stonden jonge Dames zich te kleeden voor de spiegels, en riepen oude mama's uit de veêren, waarin zij zich volgens gewoonte tot tien uur gedoken hielden, de jonge ligtzinnigen toe, zich toch warm in te stoppen en vooral geen mantels en boas te vergeten, daar het in de hoogte koud was, al scheen de zon nog zoo vriendelijk in het dal. ‘Neen, mama! Ja, ma-
{==169==} {>>pagina-aanduiding<<}
ma!’ antwoordden de lagchende mondjes, al naar mate de aanbevelingen het vereischten, en men eindigde het toilet met van haast bevende vingers; want beneden stampte het ongeduldige ros reeds voor het open rijtuig, terwijl de stem des meesters ongeduldig een airtje floot, en tusschen elke maat Isabelle of Diane of Zephyr, of hoe het moedige paard, dat hij voorhad, ook heeten mogt, luidkeels tot geduld aanmaande, ten einde te gelijkertijd het beest in toom te houden en de Dames aan te sporen.
Ofschoon nu paarden en Dames voor deze wenken even ongevoelig schenen te zijn, maakte toch eindelijk de verschijning der lieve schepseltjes een einde aan dit wachten. Op een gegeven signaal reden al de rijtuigen achter elkander de hoofdstad van het Hertogdom Nassau uit, en de behoeftige bewoners der straten, die zij doorreden, kwamen uit op het blazen van den voorrijder en het klappen der zweep van iederen koetsier, om dien vrolijken stoet van gelukkigen te zien voorbijtrekken, en menigeen dacht, hen naziende: ‘Wat zijn de rijken toch gelukkig!’ En al wilde ik nu deze stelling met veel wijsheid gaan bestrijden, dat zou weinig helpen, want de armen lezen dit niet, en de rijken gelooven het hardnekkigst van alle schepselen aan de onbepaalde waarde van hun geld, zoodat ik maar toegeven zal, dat geld zeer veel is, mij voorbehoudende om er bij te voegen: ‘doch het is niet alles.’ Het bewijs voor mijn gevoelen is Mevrouw meinier, die met het allerliefste ontevreden en donker gezigtje van

{==170==} {>>pagina-aanduiding<<}
de wereld in het prachtige rijtuig van den jongen merton zat, en, met den elleboog leunende op het donker rood fluweelen bekleedsel der zacht gevulde landau, strak en effen bleef kijken, al stond de lucht nog zoo helder, en al had zij zich ook geengageerd om amusabel te wezen voor den man, die zich daarvoor alle mogelijke moeite gaf. Doch te vergeefs; het zij clara zich op hem wreekte, omdat het hem gelukt was voor dien dag de meest benijde van alle mannen te wezen, door haar persoon veroverd te hebben, of dat zij zich ergerde, omdat montfoort niets van zich liet zien (en daarvan was de natuurlijke oorzaak, dat hij den trein alleen vooruit gereden was), althans zij was zeer knorrig, en vond de zon lastig, en het stof hinderlijk, en den weg vervelend lang, en de gezigten niet mooi, en geloofde volstrekt niet, dat het doel van den togt de moeite van het rid beloonen zou.
‘De moeite?’ vroeg henri merton verwonderd. Alles was hem voor pleizier aangerekend door zijn zusters, die meêgingen en zijn mama, die thuis bleef.
‘Ja, de moeite!’ herhaalde clara nog eens met een kwijnende stem; ‘als ik nu denk, hoe kalm het aan de bron wezen zal, dan kan ik hen benijden, die t'huis gebleven zijn.’
‘Het spijt mij zeer, Mevrouw! dat het mij zoo slecht gelukt is het doel te bereiken, dat ik mij voorstelde als mijn grootste geluk, namelijk om u eenige oogenblikken te amuseren,’ zei de jongman beleedigd, en zich geheel bepalende tot zijn twee

{==171==} {>>pagina-aanduiding<<}
moedige schimmels, voegde hij hen van tijd tot tijd eenige liefkozende woorden toe, en liet zijn schoone Dame aan zich zelve over, weinig gissende, welk een groote dienst hij haar daarmede bewees, want nederigheid was 's mans hoofddeugd niet.
Ter halver weg hielden de rijtuigen stil, en men stapte af om een champêtre-ontbijt, bestaande uit brood, boter, eijeren, gerookt vleesch en versche melk, te gebruiken. Toen de jonge Dames haar taak vervuld en de Heeren verkwikt en gelaafd hadden, fladderden zij uiteen in plaats van te eten, en geleken met haar hagelwitte kleedjes toen zij zich in de boschjes verspreidden niet kwalijk op een duivenvlugt. Sommige Heeren (misschien wel de lijders aan de kwaal der verliefdheid, want de gezonden zijn te gevoelig voor de bekoorlijkheden van een goed ontbijt na een togt in de prikkelende morgenlucht, om dat zoo schielijk te verlaten) verwijderden zich mede van de plek waar voor de maag gezorgd werd, en volgden een of ander wit spoor, om iets voor het hart op te doen; en men wil wel zeggen, dat eenigen niet geheel onvoldaan weder het rijtuig beklommen, toen het sein tot vertrekken gegeven werd; en dat laat zich wel denken, want niets is voordeeliger voor hartsbelangen, dan de gulle, opene vrolijkheid en de natuurlijke vrijheid, die hij een buitenpartij heerscht.
Na een nieuwen rid kwam men eindelijk langs een zijweg, die tusschen een smalle, rotsachtige bergengte liep, tot digt bij de heuvelrij, die het doel

{==172==} {>>pagina-aanduiding<<}
van den togt was. Men stapte uit, en besloot nog vóór den maaltijd haar te beklimmen. Dartel en vrolijk klauterde alles naar boven, sommige der Dames alleen, andere niet zonder nu en dan de vriendelijk aangeboden hulp der Heeren - te behoeven, althans te gebruiken, het zij om een kleine klove over te springen, het zij om een steiler opwaarts gaande hoogte te bereiken. clara ging met de jongste zuster van merton, een schepsel, wild en onvoorzigtig als een berggeit. Nu en dan liet zij Mevrouw meinier los, om een gewaagden sprong te nemen, of om op een smal strookje gronds tusschen twee diepten te dartelen, en zij stoorde zich weinig aan het voorzigtiger voorbeeld van clara. Bijna op den top der Taunus-heuvelen gekomen, vloog zij eensklaps terug, roepende: ‘Wacht even, lieve Mevrouwtje! dat ik eerst gindsche witte anemone pluk; nog nooit zag ik er een met zulke schoone purperen aders.’
‘Zij groeit te laag, gij kunt haar niet bereiken, mary! Wees toch voorzigtig, bid ik u!’ riep clara angstig. Vergeefs! zij hoorde niet, bukte met het ligte hoofdje over den afgrond, om de bloem te bereiken; het werd zwaar, nog zwaarder - te zwaar, en sleepte haar tenger lijf mede in de diepte.
Doodelijk verschrikt, zag clara om naar hulp. Vergeefs, de anderen waren reeds hoven, en verzonken in de beschouwing van het uitgebreide panorama aan hunne voeten. Radeloos naderde clara de diepte en rukte de lange voile van haar hoed, om die aan mary toe te reiken, zoo deze besef genoeg

{==173==} {>>pagina-aanduiding<<}
had om die te vatten. Huiverend voor hetgeen zij zou zien, legde zij zich vlak op den grond neder, boog zich over den afgebrokkelden kant, en zocht mary. Los en gevaarlijk als een sneeuwvlok op de boomen, wiegelde deze op den buigenden tak van een eik, die haar in den val onderschept had en zich in haar wit kleedje had vastgehaakt - doch reeds trilde de veêrkrachtige loot onder haar zwaarte - zij dreigde te breken.
Daar stortte zich eensklaps van een der heuvels een man naar beneden, en gleed, zich behendig vasthoudende aan takken en spleten, snel naar den afgrond. Hij naderde meer en meer, daar was hij vlak beneden den veegen tak.... krakend brak deze van den knoestigen stam. clara gaf een raauwe gil, zij had montfoort herkend! mary moest op hem gevallen en beide verpletterd zijn in den afgrond.
En dit zouden zij ook geweest zijn, indien niet montfoort met al zijn aangeboren sterkte, die de doodsangst bijna tot Herculische kracht maakte, zich met den eenen arm vastgeklemd had aan een bremstruik, wier taaije wortels naar alle kanten in den weeken leigrond geslagen, haar sterk genoeg maakten om hem te dragen, terwijl hij de andere horizontaal uitstak, om mary te onderscheppen. Kalm den schok berekenende, welken hij van haar vallend ligchaam ontvangen zou, wederstond hij dien gelukkig, en hield zich met het onvoorzigtige meisje zwevende, tot dat men, opmerkzaam geworden

{==174==} {>>pagina-aanduiding<<}
door de gil van Mevrouw meinier, beide te hulp kwam.
mary, die men het eerst redde, kwam er zonder eenig letsel af, doch de schouder van den jongen man was door den sterken schok van haar door den val verdubbelde zwaarte ontwricht. Eerst toen hij weder op vasten grond stond voelde hij de pijn, en niet dan nadat hij gevraagd had: ‘Waar is Mevrouw meinier? ik heb haar stem gehoord.’
Niemand wist hem iets van deze te zeggen, en zonder om zich zelven te denken ging alexander alleen naar den kant, van waar hij meende haar kreet gehoord te hebben.
Bleek als een lelie lag zij daar met gesloten oogen en met bestorven lippen, schoon en onbewegelijk, als ware zij door den beitel van michel angelo uit wit marmer gehouwen. Nooit was de volmaaktheid van haar profil en de zuiverheid der lijnen van haar Grieksch gelaat zoo in het oogvallend geweest, als nu dat schoone bleeke hoofd, door geen enkelen hartstogt ontsierd, daar kalm en roerloos nederlag. Een smartelijke trek was om haar mond ingedrukt, en herinnerde de Niobe der Ouden. Allen zagen haar een oogenblik met bewondering aan, zonder te denken om haar te helpen, tot dat eindelijk een der Dames vooruit trad, en naast haar nederknielende begon met haar de slapen met eau de cologne te wasschen.
Eerst zuchtte zij diep; toen kwam er langzamerhand eenig leven in het schoone gelaat, en eindelijk

{==175==} {>>pagina-aanduiding<<}
mompelde zij flaauw: ‘Laat af!... hij is dood... ik wil ook sterven.’
‘De schrik heeft haar verbijsterd,’ sprak een der Dames tot van montfoort, die iets anders vreesde, en angstig toeluisterde.
‘Er is niemand dood, mijn lieve!’ troostte haar vriendelijke helpster, die steeds voortging haar bleeke voorhoofd te baden.
‘O, neen!’ sprak zij, zich eensklaps krachtig overeind rigtende, en haar oogen in hun volle grootte, doch wild opslaande, ‘hij is dood, en ik heb het moeten zien!’ Zij sloeg de hand voor haar gezigt.
‘Wie denkt gij, dat dood is?’ vroeg de andere.
‘Wie? wel wie anders dan de man, dien ik aanbad, dien ik reeds zoo lang lief had! Ik geloof, ik had dit niet moeten zeggen,’ ging zij voort, zich bezinnende. ‘Mijn hoofd is nog verward, en ook wat gaat het mij aan? indien montfoort 't maar niet hoort, en deze is toch dood!’
‘Ik wist niet, dat ons schoon weeuwtje uw bruid was,’ fluisterde een deftige matrone, die geen andere liefde begreep dan voor hem met wien men van ringen gewisseld heeft, van montfoort in, terwijl de minder naïve getuigen van dit tooneel de hoofden bijeen staken, en een Fransch fatje uitviel: ‘Cela sent la scandale, ma foi!’
Met een enkelen blik overzag montfoort hun beider hagchelijken toestand. Dat clara hem beminde, had hij reeds lang vermoed (een beroe nd man heeft dat met een schoone vrouw gemeen, dat hij au qui

{==176==} {>>pagina-aanduiding<<}
vive is bij iedere nieuwe kennismaking); nu wisten dit allen, en Mevrouw meinier was onteerd door de ontdekking van haar geheim, zoodra hij er niet in scheen te deelen.... Eensklaps ontwaakte al de edelmoedigheid van zijn hart; luide riep de hulpelooze vrouw hem om zijn krachtige bescherming, en hij was te zeer man om die niet te geven. ‘Mijn geluk is toch verwoest, het hare kan ik nog redden - ik leef dan toch voor iets,’ dacht hij, en volvoerde zijn edel, maar onvoorzigtig besluit.
‘Zoo als gij zegt, Mevrouw hoffmann, deze Dame is mijn verloofde. Misschien, als men mij eenige oogenblikken met haar alleen liet, dat het mij het best gelukken zou haar te overtuigen, dat zij niets behoeft te vreezen.’
En allen verspreidden zich op het Taunus-gebergte.
Toen het geïmproviseerde paar zich weder bij de anderen voegde, scheen van montfoort zijn doel bereikt te hebben; althans de bleeke wangen van Mevrouw meinier gloeiden, en de doffe oogen straalden; hij echter zag er betrokken en afgemat uit, hetwelk hij toeschreef aan de pijn in den schouder, waarvan hij nu eerst sprak. Terstond daalde men van de heuvelen af naar het dal, en plaatste montfoort met de jonge vrouw in een gemakkelijk rijtuig, dat hen langs een zijweg naar het naburige Schlangenbad bragt.
Hier vond de patient de noodige hulp, en hij besloot er te blijven onder de behandeling van den

{==177==} {>>pagina-aanduiding<<}
medicus, verbonden aan het hotel de Nassau. clara verliet hem natuurlijk niet, en zij zond met de vrolijke schaar, welke zonder hen naar Wiesbaden terugkeerde, een biljet aan haar tante, om haar een en ander te berigten, eindigende met de woorden; ‘Bereid u, om mij als de zaligste der vrouwen weder te zien, als hij zal hersteld zijn.’
‘Ik vrees, mijn kind, ik vrees naauwlijks een gelukkige weder te zullen ontvangen!’ sprak de oude Dame, het hoofd schuddende. ‘Uw hart is een van die van welke een Kerkvader zeide, dat het de prooi der onrust blijft, tot dat het rust vindt in God!’


{==178==} {>>pagina-aanduiding<<}

Tehuiskomst.

Mevrouw leman had goed geraden: de jonge vrouw was naauwlijks meer gelukkig, toen zij na een tiendaagsch afzijn te Wiesbaden terugkwam.
Toen de eerste roes der verrukking voorbij was, en zij wilde begrijpen, wat zij eerst blindelings had aangenomen, had er een pijnlijk gesprek plaats tusschen haar en montfoort. Hij bekende haar, dat zij zijn eerste liefde niet was, ja dat hij meende dood te zijn voor het levendige van dien hartstogt; hoezeer hij haar spaarde, zij moest bemerken, dat zij haar zwakheid verraden, en dat hij met zich aan haar te verbinden alleen om haar en niet om zich zelven gedacht had. Dit was een vernederende, een droevige ontdekking, en clara wist niet wat zij zeide, toen zij montfoort verzekerde, dat ze niets veranderde aan haar gevoel, niets verminderde van haar zaligheid. Daar was nog geen dag verloopen, of zij benijdde de gelukkige, die hij eerst bemind had,

{==179==} {>>pagina-aanduiding<<}
schoon zij zich diets maakte, dat het slechts een romanesk liefdeshistorietje kon geweest zijn. Zij begon met jaloezij zijn hart te bespieden, en berekende angstig, of al zijn gewaarwordingen nu wel alleen voor haar waren. Telkenmale trachtte zij alexander uit te lokken om te spreken over de vrouw, die hij had lief gehad, en het zij hij dit geheel weigerde of zich noode eenige woorden over het verledene ontvallen liet, altijd leed clara even zeer, en alles wekte in haar ziel den smartelijken twijfel op, dat montfoort nog niet geheel los was van haar, wier plaats zij verving.
Mevrouw meinier was een van die schepselen, die alle mogelijke vermogens bezitten, om zich zelven ongelukkig te maken. Met een zonderling vernuft pijnigde zij zich door alles te diep in te treden, door elk woord te ontleden, en uit elke daad smart te putten. Zij was een van die vrouwen, welke bestemd zijn, om haar geluk in haar ongeluk te vinden, en die slechts rust zullen kennen, wanneer zij haar gansche hart geven aan de liefde, die nooit bedriegt, en de hope, die nimmer teleurstelt.
Doch er waren nog meer punten, in welke de teedere ziel van clara gegriefd was in de korte dagen van haar vermeende zaligheid. In de vertrouwelijke gesprekken, welke haar nieuwe betrekking tot montfoort uitlokte, stond veeltijds beider meening scherp tegenover elkander, en ofschoon zij toegaf, miste dit verschil van meening niet, bij beide een pijnlijke gewaarwording na te laten, Eer er acht

{==180==} {>>pagina-aanduiding<<}
dagen om waren lagen er op hunnen weg reeds steenen des aanstoots, die van weêrszijde stilzwijgend vermeden werden; en zeker is niets nadeeliger voor den vertrouwelijken omgang, zoo als die van een paar zoo naauw verbonden menschen behoort te wezen, als dat laten liggen van zulke struikelblokken. Honderdmaal zal men ze uit den weg gaan; maar de honderd-en-eende maal struikelt men er over en doet een val, waarbij het wederopstaan oneindig moeijelijker is, dan het geweest zou zijn met gezamenlijke pogingen de aanleiding tot den val uit den weg te ruimen.
van montfoort begreep dit dadelijk even goed als clara, doch hij was er minder ongelukkig door. Wat ging het hem aan, of hij iets meer of iets minder offer was? doch zij, die zich verbeeld had nu den hemel van aardsche zaligheid binnengetreden te zijn, zij leed bitter onder elke nieuwe grieve, die haar scheen toe te roepen:
Hier beneden is het niet!
En toch, zij was doof voor die stem, even als voor de liefderijke vermaningen van haar tante. Vroeger, toen zij van een hopelooze liefde voor montfoort verteerde, was haar hart en oor geopend geweest voor de troost, welke de godsdienst aanbiedt voor elk gebroken hart, het zij gewond waardoor het wil. Een ongelukkige liefde heeft iets verheffends; en toen op haar volgend levenspad enkel doukerheid rustte, toen weigerde zij niet haar oog over hetzelve heen op te heffen naar den lichten hemel, die het be-
{==181==} {>>pagina-aanduiding<<}
grensde, gelijk de reiziger langs een donkeren weg gaande zijn oog rigt naar den horizont. Maar thans, nu het licht om haar heen geworden was, thans weigerde de weêrstrevende blik zich verder en hooger te laten leiden. Haar godsdienstige zin was ‘verdwenen als een morgenwolk, opgetrokken als de dauw.’
Zuchtende zag Mevrouw leman voor een tijd van haar bemoeijingen af; zij wist uit vroegere droevige ondervinding, dat niemand dan God zelf met vrucht kan kampen tegen zulk een afgodische liefde, als clara aan montfoort had toegewijd; zij wist, dat Hij zijn tijd kende, en wachtte met al het lijdzame vertrouwen van een ware vrome, tot Hij komen en het hart der jonge vrouw winnen zou.
clara wist niet waaraan zij het te danken had, dat Mevrouw leman haar nooit meer trachtte te wikkelen in die ernstige gesprekken, welke zij voorheen bij elke gelegenheid plagt te houden; doch zij was haar dankbaar voor deze toegevendheid als voelde zij, dat zij haar de zonde bespaarde van die met onwil en wrevel aan te hooren. In den aanvang had zij nog nu en dan die schuchterheid voor haar, die een weder geheel tot wereldsche neigingen teruggezonken hart altijd bezielt voor hen, wie het gelukt is dit hart voor een kleine poos op te heffen, en zij vermeed het met hare tante alleen te zijn; doch toen zij zag, dat deze haar niet meer lastig viel, en met woord noch blik verwijtingen deed, toen naderde zij haar weder met het oude vertrouwen en vermeer-
{==182==} {>>pagina-aanduiding<<}
derde genegenheid. Zoo gaat de Christelijke mensch altijd den waren weg ook ten nutte van anderen, zoodra de liefde hem voorlicht. Aan het behoud toch van glara's vriendschap voor haar hing de hoop van Mevrouw leman, om nog eens ten goede op haar te kunnen werken, geheel af, en slechts hij, die weet hoe geneigd de menschen zijn, om hun onwil tegen de dienst van God over te brengen op zijn dienaars, kan gevoelen, hoe ongemeen deze triomf van Mevrouw leman over clara's onwillekeurigen tegenzin voor de beminnelijkheid en zachtmoedige toegefelijkheid van haar karakter pleitte.
Dus geheel vrijgelaten, gaf Mevrouw meinier zich met haar gansche ziel aan van montfoort over, ja verhief zich zelfs luide op haar volstrekte aanhankelijkheid aan hem, en haar verloochening van alles, wat in den hemel of op aarde buiten hem bestond. Weinig vermoedde zij, hoezeer zij zich juist daardoor bij hem benadeelde; elk man, die slechts eenigen ernst bezit, wil de vrouw aan zijn zijde vroom vinden; een vrouw zonder Godsdienst is een onding. Geboren met al de hoedanigheden, die noodig zijn om kinderlijk te gelooven, vertrapt de onchristelijke vrouw haren aanleg; tot de taak geroepen, om de goede Engel des mans te wezen en hem God in den vriendelijken spiegel harer godsvrucht te leeren liefhebben, verloochent de wereldsgezinde haar bestemming. Daar is geen man, die niet iets voelt van hetgeen de Dichter zegt, als hij van de vroomheid zingt:

{==183==} {>>pagina-aanduiding<<}


Zij is iets vrouwlijks; nu, wat zou 
Daar schooner, heilgers, meer verhevens 
. . . . . . . . . . . . . . 
Op aard zijn dan een vrome vrouw? 

En in het hart van montfoort leefde deze overtuiging allerdiepst. Zelf gelouterd in de school der tegenspoed, wist hij wat de ware wijsheid was. ‘Indien de godsvrucht van de aarde verdwenen ware, men zou die terug moeten vinden in het hart des Dichters,’ zegt een Dichter naar waarheid. En met hoe veel deelneming had hij die zien stralen uit den blaauwen hemel van een vrouwenoog ...!
Het zwarte tegen over hem gloeide van een anderen, bedwelmender gloed. Was het wonder, dat deszelfs warmte zijn zinnen ontstak, dat er uren waren, waarin de wegslepende dweepster hem mede troonde, dat er oogenblikken kwamen, waarin hij zich baadde in den bruisenden stroom van haar teederheid, en meende, dat ook hij haar beminde? Als het schoone schepsel nevens hem zat, terwijl hij met zijn arm het veêrkrachtige lijf omvatte, en zij, met haar schoone hoofd op zijn schouder geleund, de zoetste woorden, welke de hartstogtelijkste liefde op vrouwenlippen kan leggen, fluisterend in zijn gretig oor ademde, of zijn verstand benevelde door den wierook van haar vleijerij, die uit haar hart komende toch ook geen vleijerij meer genoemd kon worden, dan - dan dacht hij zelf, dat zij was zoo

{==184==} {>>pagina-aanduiding<<}
als hij zich de geliefde wenschte, en twijfelde clara niet aan de grootheid van zijn wederliefde.
En deze zeldzame oogenblikken van teederheid, zij had ze wel noodig, om die te plaatsen tegenover de vele koude dagen, die zij moest doorworstelen; en die weinige liefkozingen, naauwlijks konden zij de reeks van hardheden verzoeten, welke montfoort haar zeide of aandeed. Van geen zachten aanleg, zelfs voor 't geen hij het liefst had, en allerstrengst voor zich zelven, kon het naauwlijks anders, of hij moest menigmaal onwetend een hart grieven, waarvoor hij de teedere, alles radende sympathie der liefde niet gevoelde; een hart, dat door den gedurigen twijfel aan het zijne zoo veel gevoelige en kwetsbare plaatsen omdroeg.
Op zekeren dag hadden zij lang en veel gesproken over de mannelijke en vrouwelijke waarde (een lievelingsgesprek van alle vrouwen, die zich zelve eenigzins boven haar medezusteren verheven gevoelen), en ieder van hen had zijn eigen geslacht verdedigd. clara misschien het hare niet zonder die snijdende geestigheid, welke, meestal tegen over van montfoort onderdrukt, zich nu van zelve in den strijd mengde, en den jongen man onaangenaam scheen aan te doen. Vrouwen moesten nooit redetwisten, want waar zij winnen verliezen zij. Althans toen clara grond won, werd de jonge man wrevelig over de wijs waarop zulks geschiedde.
‘Gij zult met al uw aardigheden mijn ondervinding niet omver werpen, clara! Ik weet al te ze-
{==185==} {>>pagina-aanduiding<<}
ker wat ik beweer. Alle vrouwen zijn zwak.’ Hij dacht aan marie; zij - de schuldbewuste - aan zich zelve.
‘Zoo gij edelmoediger waart, alexander! hadt gij mij niet moeten grieven met mijn eigen wapen,’ sprak clara gekrenkt; ‘ik weet wel, dat ik zwak ben, dat vrouwen het zijn kunnen, en ik hoop,’ vervolgde zij met een snikkend zuchtje, ‘dat zij het somtijds zijn mogen. Doch ik verdedigde slechts mijn geslacht, en dat moet ge mij vergunnen te blijven doen. Zoo ik voorbeelden gebruiken wilde en namen noemen, ik zou u kunnen spreken van twee vrouwen, waarvan de een de onlijdelijkste pijn leed zonder een enkele klagt te uiten, ja haar gefolterd hart liet uitbloeden, zonder zich door een pijnlijken trek op haar gezigt te verraden, en dat enkel om de rust en het vooroordeel te ontzien van een onwaardig echtgenoot. Ik zou u kunnen vertellen van een jeugdig schepsel, dat, om als een zuster van liefdadigheid de vreesselijke wonde te blijven verplegen en de moeder te verzorgen, haar jeugd opofferde, afstand deed van het geluk van haar gansche leven, van de liefde eens dierbaren mans ....’
‘Nu,’ zeide montfoort, ‘als gij mij beide deze witte raven toonen kunt, dan hebt gij uw pleit gewonnen, en ik zal openlijk mijn nederlaag belijden.’
‘Een van beide zult gij mogelijk nog wel eens zien, alexander!’ antwoordde clara; ‘de andere is reeds verheven boven elke smart;’ en terwijl zij dit zeide, rees onwillekeurig de stille wensch in

{==186==} {>>pagina-aanduiding<<}
haar gekwetst hart op: ‘ach, ware ik dat ook!’
O aardsche begeerlijkheden! welken naam gij ook draagt voor de verschillende menschen, wat anders zijt gij dan een verterend vuur, dat de ziel verschroeit, die het aanstookt? Rijkdom - roem - liefde - wat laat gij na, dan een verwoest hart? Gelijk de lava, als zij den krater verlaat, een verzengd spoor achter zich laat, zoo doodend teekent ook gij uwen weg door de ziel, die gij overstroomdet.
Langzamerhand vorderde onderwijl het schoone saisoen. Wel staken de door de zuivere berglucht helder groen bewaarde beukenblaren nog frisch en fleurig af tegen de zilveren schors dier boomen, doch niet te min zag men hier en daar tusschen het lagere hout in de zonnestralen de kleine ruitjes van het kanten web der spin reeds glinsteren, die een voorloopster van de herfst is. De appel- en perenboomen bogen onder de vruchten, die nog bloesems waren toen montfoort te Wiesbaden aankwam, en de toen nog bladerlooze wingerden werden nu reeds ten tweedenmale gesnoeid door jonge vrouwen, die te gelijker tijd de digte trossen van hun al te rijken overvloed ontdeden en druiven uitknipten. De rog en boekweit was reeds gemaaid, en onder de rijpende korenairen waren nog slechts weinige starrekijkers meer; de meesten bogen de goudgele, zwaar beladen halmen reeds demoedig naar den grond, waarop zij weldra door den landman zouden geveld worden, die tot dat einde reeds zijn seis scherpte. Het mos werd geel en de bramen rood onder de ste-
{==187==} {>>pagina-aanduiding<<}
kende stralen der Augustuszon, die het zoo brandend maakte in de daarenboven door onderaardsch vuur verwarmde stad, dat meest al de badgasten hunne dagen buiten doorbragten, en eerst met den avond in de groote broeikas terugkeerden.
Eerst vrolijk gestemd door het schoone weder en een heerlijke wandeling langs de boorden van den heldergroenen Rijn, over wiens gerimpelden rug frissche windjes dartelden, die tevens verkoeling gaven aan de wandelaars langs zijn oevers, en daarna in een zoet weemoedige stemming gebragt door de invallende duisternis en de muzijk der blaasinstrumenten, die op de groote wandelplaats bij de bron eenige Duitsche zangwijzen lieten hooren, trad Mevrouw meinier aan den arm van van montfoort op zekeren avond de stad binnen. Gelijk het den mensch somtijds zijn kan, als rustte een wereld op zijn borst, zoo heeft ook zonder eenige bepaalde reden het tegendeel wel eens bij ons plaats, en haalt ons hart zoo ruim adem als ware het niet gekerkerd in den engen boezem, maar als zweefde het vrij en vrank rond door den blaauwen aether. Dan schijnt het leven ons ligt en gemakkelijk; het tegenwoordige voelen wij niet, het toekomende vreezen wij niet, ja wij belagchen onze vroegere zorgen zoo van ganscher ziele, als zouden wij er nooit meer in vervallen. Iets diergelijks gevoelde clara, en luchtiger en darteler dan zij in lang geweest was, zweefde zij de kamer binnen, waar Mevrouw leman hen verbeidde.

{==188==} {>>pagina-aanduiding<<}

‘Guten abend, theuerste; guten abend, innig geliebte herzensmutter,’ zeide zij vrolijk, op spottenden toon de overdrijvende teederheid der Duitschers nabootsende, en kuste met opregte hartelijkheid de nog frissche en vriendelijke lippen der oude Dame; ‘daar zijn wij weder terug, verrukt van onze wandeling, niet waar alexander?’
‘Ja!’ antwoordde deze, die dadelijk het Morgenblatt, dat op tafel lag, had opgenomen, koeltjes.
‘O, tantelief! gij kunt u niet verbeelden, hoe ik genoten heb; de lucht was zoo verkwikkend koel en de Rijn zoo schoon, niet waar, alexander?’
‘Wat?’ vroeg deze verstrooid, met aandacht een artikel lezende, waarop hij gevallen was.
‘Dat gij onvriendelijk zijt met uw dagblad, verstaat ge!’ antwoordde clara, en liet de lip hangen als een pruilend kind; en zich toen tot Mevrouw leman wendende zei zij: ‘alexander wil niet praten, lieve tante! dus zal ik u maar vertellen, welk een hemelsche avond het buiten is.’
‘Ik zou liever hebben, dat gij naar mij luisteren wildet, lieve clara; want schoon het mij spijt, dat ik uw vrolijkheid zal storen, moet gij toch weten....’
‘Weten, wat tante?’ viel clara met al de haar eigen drift er op in. ‘Eilieve, wat is er gebeurd? is mama....’
‘Neen, clara! alfred, uw kind,’ antwoordde deze, diepen nadruk leggende op het woordje uw.
Mevrouw meinier bloosde; zij voelde, dat zij in de laatste maanden een onnatuurlijke moeder geweest

{==189==} {>>pagina-aanduiding<<}
was, dat zij haar eenig kind even zeer vergeten had als zijn gestorven vader. ‘Hebt gij brieven?’ stamelde zij verlegen.
‘Ja, een zeer omstandigen van Jufvrouw helmerston. Zij vreest, dat de kleine de kinderziekte krijgen zal, daar die in U. zeer heerscht, en de eerste teekenen er van zich bij den lieven alfred geopenbaard hebben. Zij vraagt, of gij niet dadelijk terug wilt keeren.’
‘Wat dunkt u, alexander?’ vroeg clara achterom ziende.
‘Hé?’ zeide deze verstrooid, voor de derde maal de paragraaf lezende, welke inhield, dat de houder der bank in het Conversationshaus te Baden, de Heer van helmont, met zijn croupier, de Heer vernon, gevangen waren genomen, beide als verdacht van valsch te hebben gespeeld.
‘Mijn kleine alfred is ongesteld! zoudt gij het goed vinden om naar Holland terug te keeren?’
Het laatste alleen begreep montfoort. ‘Ja, laat ons terug keeren,’ zei hij. ‘God geve, dat er nog iets aan gedaan kan worden.’ Hij dacht aan den Heer vernon en zijn dochter.
‘O, ik ben verzekerd, dat marie er alles aan gedaan heeft zoo goed als of ik het zelf was, doch een kind....’
‘Hoort aan het hart harer moeder. Gij hebt gelijk, daar zal zij zijn!’ zeide hij, haar half verstaande, en bedrogen door den naam marie.
‘Wie zijn?’ vroeg clara.

{==190==} {>>pagina-aanduiding<<}

‘Wie ....? spraakt gij dan niet van marie?’
‘Nu ja, maar die heeft geen moeder ....’
‘marie vernon geen moeder meer!’
clara haalde de schouders op. ‘Gij droomt!’ zei ze; ‘ik spreek van marie helmerston, mijn gezelschapsjufvrouw, die mij schrijft, dat mijn lief kind ziek is. Wie bedoelt gij?’
‘Ik.... niemand!’ antwoordde hij, het Morgenblatt opnemende en er de kamer meê verlatende, ten einde in rust nog eens de noodlottige regels te lezen, en zich naar hartelust te pijnigen met allerlei bekommeringen over het lot van marie vernon.
Den volgenden dag gingen zij op reis naar Holland, nadat van montfoort den nacht besteed had om brieven te schrijven aan zijn bekenden te Baden-Baden, ten einde van hen te vernemen hoe 't met de zaak gelegen was, en hunnen invloed ten voordeele van den Heer vernon te verzoeken.
Schielijk en voorspoedig zakten onze reizigers den Rijn af, en zetteden te Nymegen voet op Hollandschen bodem, van waar zij met den meesten spoed hun togt naar huis vervolgden. Stilzwijgend en moedeloos achter in het rijtuig gedoken, reed Mevrouw meinier in gezelschap van haar tante en verloofde de stad tegen den avond binnen. De moeder was in haar ontwaakt, en tevens de vraag: ‘Hoe zal ik mijn kind wedervinden?’ Indien God het mij eens ontnomen had!... Met een beklemd gemoed naderde clara de straat waar zij woonde, en bij elken volgenden stap der paarden klopte haar hart te ang-
{==191==} {>>pagina-aanduiding<<}
stiger. Eensklaps hield het geluid der raderen op; want diep zonken de wielen in de zware laag van zand, waarmede de straatsteenen bedekt waren. Ontroerd greep clara de hand van Mevrouw leman, terwijl zij nitriep: ‘Mijn kind, mijn arm kind! van uw moeder verlaten!’
‘Maar niet van den hemelschen vader, clara! hoop, mijn dochter!’ sprak Mevrouw leman, terwijl het rijtuig ophield.
De doffe klank der schel verried, dat zij omwonden was, en toen de deur zich zachtkens opende vloog Mevrouw meinier uit den wagen, zonder dat haar voeten de neêrgeslagen trede raakten. Ademloos vroeg zij de dienstbode: ‘Mijn kind, leeft mijn kind?’
‘alfred is bijna hersteld, doch Jufvrouw marie....’
‘Goddank, Goddank!’ riep clara in vervoering uit; ‘waar is de kleine?’
‘Wat deert Jufvrouw marie?’ vroeg montfoort, die in elke vrouw, die den naam van marie droeg, belang stelde.
‘Wat haar deert? wel wat anders dan de kinderziekte, die zij gekregen heeft door het oppassen van Mevrouws kind,’ antwoordde de dienstmaagd, gebelgd door clara's onverschilligheid op het hooren van het gevaar van Jufvrouw marie. Doch deze hoorde het niet; zij was vooruit gesneld naar haar kamer, waar het ledekantje van den kleine stond. De anderen volgden langzaam, zelfs van montfoort.

{==192==} {>>pagina-aanduiding<<}
Een sterk bewijs van zijn inwendige koelheid voor Mevrouw meinier: haar kamer had hem een heiligdom behooren te zijn, aan welks drempel zijn kloppend hart en zijn bevende voet hem terughield, ondanks de omstandigheden, welke hem vergunden die te overschrijden. Hij trad binnen.
clara lag geknield voor het sneeuwwitte bedje van den kleinen knaap, die zijn blond krulkopje hardnekkig hield weggedoken onder de batisten lakens, en luid schreeuwde, zoo dikwijls clara die trachtte op te slaan. Stijf hielden de poezele handjes het dek vastgeklemd, terwijl de kleine voeten ongeduldig trappelden en sloegen onder de ligte zijden deken, welke zij beurtelings deden rijzen en dalen.
‘alfred!’ sprak clara op vleijenden toon, ‘mag mama haar lief kind niet even zien?’
‘Mama is weggeloopen! alfred heeft geen mama! leelijke grootmama!’ klonk het gesmoord van onder de lakens.
‘Grootmama is niet hier! Weet gij niet, alfred, uw jonge mama, die u dat mooije portret van papa liet zien?’
‘Dat is marie,’ zeide de kleine snel, wierp driftig het witte hulsel van zich, om te zien of deze het was, die voor zijn bedje stond, doch trok op het gezigt van clara op nieuw zoo veel van het dek als zijn vuistjes maar grijpen konden over zijn hoofd, roepende: ‘Ga jij heen, ik kan je niet zien, ga heen.’
‘Foei, alfred! en mama heeft zoo veel moois

{==193==} {>>pagina-aanduiding<<}
voor u meêgebragt; wilt gij daar eens meê spelen?’
‘alfred wil spelen met marie. marie moet komen, eer wil alfred niet kijken,’ zei de kleine stijfhoofd.
‘marie is een beetje ziek, lieve jongen; maar mama is weeromgekomen, om met alfred te spelen.’
‘marie niet ziek - alfred geen mama - alfred geen moois - alfred wil marie!’ en luider en luider schreijende, herhaalde hij dien naam met de teederste bijvoegselen: ‘lieve marie, goede marie, zoete marie, mooije marie, kom bij alfred! hij zal zoo stil zijn! en als uw hoofdje nog zeer doet zal hij 't weer gezond zoenen, hoor marietje!’ sprak hij zoo vleijend en streelend als een kinderstemmetje maar doen kan. Hij zweeg een oogenblik, om zijn lieveling te toonen hoe stil hij wel zou zijn. Toen zij niet kwam, begon hij op nieuw te roepen: ‘Niet boos zijn, marie! alfred zal spreken tegen grootmama en alfred wil bidden ook, want hij heeft het van avond vergeten.’
Zachtkens wikkelde hij zich uit de deken, rees overeind, legde zich vroom op de kniën in zijn bedje, en bad met gevouwen handjes en een eerbiedig stemmetje: ‘Onze lieve Vader in den hemel! die alfred van daag alles gegeven hebt, eten, drinken, speelgoed en - marie - neen, marie niet,’ zei hij, afbrekende om zich te bezinnen. ‘marie heeft hoofdpijn,’ en hij begon nog eens: ‘Onze lieve Vader in den hemel! geef morgen aan alfred eerst marie en dan eten en drinken. Onze lieve Vader, die zoo

{==194==} {>>pagina-aanduiding<<}
goed zijt, wees niet bedroefd meer, omdat alfred zoo stout geweest is van daag; morgen zal hij zoet zijn, als gij hem van nacht bewaart, terwijl hij slaapt in zijn bedje. Onze lieve Vader! bewaar alle menschen in den donkeren nacht, zorg voor alle arme kindertjes en voor mama en voor grootmama. Amen!’ eindigde hij schielijk, en sloeg de groote blaauwe oogen op, om die van marie te zoeken, welke elken avond zijn bidden beloonden met den teedersten blik van liefde en goedkeuring.
In plaats van marie stonden de drie aanwezigen om hem heen. van montfoort, verrukt over het lieve gezigtje en de kinderlijk vrome bede van het schoone knaapje, dat zoo eerbiedig en gemeenzaam tevens tot God sprak, als ware hij geweest wat hij op dat oogenblik scheen - een kleine Engel, vroeg hem vriendelijk: ‘Wie heeft u zoo leeren bidden, lieve jongen?’
Vorschend zag de kleine hem aan, en vergat weder weg te schuilen, terwijl hij antwoordde: ‘marie zegt, dat alfred bidden moet, anders komt hij nooit in den hemel bij papa. De mooije engelen bidden ook,’ eindigde hij onderrigtend.
‘Houdt gij veel van papa, alfred?’
‘Ja, wilt gij het wezen?’ vroeg de kleine onschuldig, en stak de armpjes uit naar montfoort, die op eens zijn gansche hart gewonnen had door... ja waardoor? door zijn goed hart zeker.
clara bloosde op de naïve vraag van het knaapje, en onwillekeurig zochten haar oogen die van haar

{==195==} {>>pagina-aanduiding<<}
verloofde; deze echter dacht aan niets dan aan het beminnelijke kind, toen hij, den knaap in zijn armen sluitende, luide en hartelijk beloofde hem ten vader te zullen strekken.
Een gesmoorde gil brak zijn woorden af, en de witte gestalte, die gedurende een paar sekonden zigtbaar geweest was door de reet van de deur der aangrenzende kamer, verdween. Onstuimig scheurde de knaap zich los uit de armen van montfoort.
‘Laat los; dat is de stem van marie; leelijke menschen doen haar kwaad, ik moet haar helpen; laat mij gaan!’ en de kleine worstelde om op den grond te komen, ten einde op bloote voetjes naar zijn vriendin te loopen, om haar te beschermen.
Mevrouw leman had reeds de kamer verlaten, en men hoorde haar stem, die vriendelijk de luid ijlende kranke trachtte te overreden, om zich weder naar bed te begeven, hetgeen deze scheen te weigeren.
‘Ga nu zoet weder slapen, alfred!’ sprak Mevrouw meinier, terwijl montfoort, eensklaps voelende, dat hier zijn plaats niet was, zich naar de deur wendde.
‘Dat wil ik niet!’ zei de kleine muiter; en klemde zich vast aan een stoel, toen clara hem wilde opnemen.
De moeder riep montfoort te hulp.
‘Dat zult gij!’ sprak deze ernstig, en den kleine opnemende, legde hij hem in zijn ledekantje, dekte hem zorgvuldig toe, en vervolgde gebiedend: ‘Nu

{==196==} {>>pagina-aanduiding<<}
hooren wij geen kind meer voor morgen.’ De kleine bleef stil als een muis; alleen zuchtte hij diep als iemand, die bukt tegen wil en dank, doch voelt, dat weêrstand weinig baten zou. Hij had begrepen, dat de man vóór hem hem aan kon. Knapen en honden laten zich slecht door vrouwenhanden regeren.
Eenige oogenblikken wachtte montfoort; daarop, even door de opening der witte gordijnen ziende, wenkte hij clara om te naderen. Zij deed dit, behoedzaam het licht der kaars bedekkende. De jongen sliep reeds; het poezele handje was in de krullen van zijn blonde haar geslagen, en nog even glinsterden van onder de fraaije pinkers de traantjes, die de slaap in zijn oogen terug gehouden had. Kinderleed wijkt nog voor den slaap. De slaap is een van die trouweloozen, welke den ongelukkige hardvochtig ontwijkt, na zich in zijn vrolijke jeugd meermalen ongenoodigd aan hem opgedrongen te hebben.
Terwijl wij deze bespiegeling, weinig vleijend voor den valschen Morpheus, maken, hebben de verloofden reeds het vertrek verlaten, en is het stil geworden in de ziekenkamer, waaruit zich slechts een dof en afgebroken gekreun laat hooren. Mevrouw leman liet nu mede haar plaats aan de oppaster over, en ging naar beneden, waar zij montfoort vertrokken vond en haar nicht bezig met een sterk geamberd billet van haar moeder te lezen, waarin deze clara verzocht haar niet te komen zien, noch zelfs te schrijven, zoo lang de affreuse epidemie aan haar huis heerschte. Zij zou

{==197==} {>>pagina-aanduiding<<}
elken morgen haar koetsier om berigt zenden, die last had het aan den lakei te zeggen, en deze weder aan de kamenier, opdat zoo doende de tijding haar zonder gevaar zou bereiken. Verder waarschuwde zij clara toch niet aanhet bed der kranke te komen, en zelfs alfred nog niet te kussen, uit zorg voor de besmetting.
‘Lees die wartaal van mama eens,’ zei clara, der binnentredende het geparfumeerde blad toereikende.
‘Het zou mij op dit oogenblik ergeren!’ antwoordde Mevrouw leman, het papier afwijzende; ‘begrijp eens, zij heeft niet eens laten vragen naar Jufvrouw helmerston, die zich gewaagd heeft voor haar kleinkind en uwe plaats vervulde.’
clara werd schaamrood. ‘Hoe gaat het de arme marie?’ vroeg zij voor 't eerst.
‘Nu wat bedaarder dan straks, toen gij haar gezien zult hebben;’ antwoordde Mevrouw leman argeloos. ‘Zij riep steeds: “Hij is het! ik herken zijn stem! Hij is het!” en dan weder: “Laat mij sterven; laat hij mij niet zien; de bleeke marie zou hem verschrikken!” en op eens begon zij de schim harer moeder aan te spreken, en zwoer deze haar nooit te zullen verlaten, en bad haar om haar mede te nemen naar den hemel, zoo roerend, dat ik er allerdiepst door bewogen ben. Het is een engelachtig schepsel, die Jufvrouw helmerston, dat verraden haar mijmerijen evenzeer als dat zij het ongeluk kent. Weet gij haar geschiedenis, lieve nicht?’
‘Zoo wat,’ zei clara, alles behalve geneigd om

{==198==} {>>pagina-aanduiding<<}
zich te verdiepen in een pijnlijk onderwerp. ‘Er wordt goed voor haar gezorgd, hoop ik? mina moet dezen nacht bij haar waken.’
‘Dat doe ik,’ antwoordde Mevrouw leman, ‘De dokter sprak er van, dat hij heden de crisis wachtte, zeide mij de oppaster zoo even.’
‘Gij, lieve tante! en dat na de reis en op uw jaren! Welk een dwaasheid.... ook zult gij het niet uithouden.’
‘Kind, de mensch kan zoo veel als de sterke geest het zwakke vleesch steunt. Laat mij werken zoo lang het dag is; mijn nacht nadert. Gij intusschen, lieve clara! ga niet te laat slapen; de aandoeningen van dezen avond moeten u uitgeput hebben. God zij geloofd, dat hij onze vrees beschaamde, en u een gelukkige moeder deed blijven; ik dankte hem even vurig, als gij dit gedaan zult hebben, mijn kind!’ en zij kuste het blanke voorhoofd harer nicht.
Dat werd nog eens bedekt met het purperrood der schuld. Een rein hart wondt door zijn schoon vertrouwen dikwijls dieper, dan een kwaadaardig opzet doen kan.
‘Ondankbaar, ongevoelig schepsel als ik ben!’ sprak Mevrouw meinier tot zich zelve, toen haar tante naar boven gegaan was, om als een zuster van liefdadigheid de kranke bij te staan, en bijna benijdde de schoone jonge weduwe haar, die met gebogen hoofd het graf te gemoet wankelde.
En wel mogt zij dat! Het graf blonk voor gene in

{==199==} {>>pagina-aanduiding<<}
een licht, dat voor haar nergens scheen. Daar zijn oogenblikken, waarin de mensch gevoelt, dat hier beneden alles duisternis is; minuten, waarin hij al de ijdele praal der wereld gaarne zou ruilen voor een enkele straal van dien hemelglans. Zulke oogenblikken zijn de triomf der godsvrucht, de wrekers van Gods eer, de noodigers zijner genade.
clara bad dien avond anders en vuriger dan ooit te voren.
Dienzelfden nacht had werkelijk de crisis bij marie plaats. Na een voor Mevrouw leman zeer beangstigenden en hoogstijgenden graad van benaauwdheid en koortsige razernij, kwam de kranke tot bedaren. Nog eenige dagen van hoop en vrees, toen verklaarde de geneesheer haar buiten alle gevaar, tot stille vreugde der beide vrouwen, en tot luide blijdschap van alfred, die nu elken morgen eenige oogenblikken in de ziekenkamer mogt vertoeven.
Terwijl Mevrouw leman zich tot de bestendige verpleging der herstellende bepaald had, bezocht ook clara haar in den beginne dagelijks, doch zij liet dit in het vervolg na, omdat haar gezigt de zieke onaangenaam scheen aan te doen, die na elk bezoek met een zenuwtoeval te worstelen had.
Intusschen deed de zelfliefde, die paus der maatschappij, het huis van Mevrouw meinier in den ban, en haar vrienden besloten om haar niet eer te bezoeken, voor dat zij hun deelneming niet meer noodig had. Het was er echter verre af, dat zij geleden zou hebben onder deze onaardige handelwijze,

{==200==} {>>pagina-aanduiding<<}
alzoo zij meer dan ooit het gewoel der zamenleving schuwde. Een ander leven toch was voor haar begonnen, een nieuwe wereld had zich voor haar geopend.
Terwijl Mevrouw leman zich geheel aan de oppassing der kranke wijdde, sleet clara de zaligste uren met montfoort. Langzamerhand gewende hij zich, om zich mede te deelen aan een hart, dat hem verstond, en opende hij voor clara het heiligdom van zijn groote ziel. De zoete betoovering van zich over te storten in een verwanten boezem was voor hem een ongekend genot, waarvoor hij haar dankbaar was, en hetwelk hem meer en meer voor haar won.
Onvoorzigtige clara, de keten is zoo teêr, en gij zelve dreigt hem te breken. Helaas, zoo was het! Als onder zijn gesprekken het licht meer en meer daagde in haar boezem, als hij de krachten van haar geest, die zij tot nog toe meer vermoed dan gekend had, aanschouwelijk voor haar maakte, en de adein der geestdrift voor zijn genie de vonken, die in haar borst glimden, aanblies tot een vlam, die zich hoog ophief - dan, dan verhief clara zich te gelijker tijd. Met blijden trots vertrouwde zij dan montfoort, wat die geestenstem in haar borst zong; dan deelde zij hem mede, hoe de snaren harer ziel klonken; dan sprak zij in plaats van te hooren, en vergat onder het schitteren, dat alleen de man stralen van zich af mag werpen als de zon, en dat der vrouw niet wordt toegestaan, dan bescheidenlijk licht te ontvangen als de maan; dan vergenoegde zij zich niet, den ge-
{==201==} {>>pagina-aanduiding<<}
liefde na te streven; op eigen wieken wilde zij omhoog stijgen - hem verbazen door haar vlugt. Zij wilde ook zijn bewondering, en dacht er niet aan, dat deze haar den duren prijs zou kosten van - zijn liefde.
En dit kan een vrouw ook naauwelijks gelooven, ja er zijn vele en bittere ondervindingen toe noodig eer zij het begrijpt. Of ligt het niet in den aard der vrouw, om eerst te bewonderen wat zij later beminnen zal? Is het geen vrouwelijk zwak, den geliefde toe te dichten, wat hem ontbreekt? en is een groot hart of - de schijn daarvan - niet de voorwaarde van haar liefde? Misleid door dat gevoel vergeet zij, dat de man gansch andere behoeften heeft: zij denkt er niet aan, dat hij slechts bewondering vraagt van hetgeen hij bemint, dat hij de vrouw enkel beschouwt als iets liefelijks, als meer geschapen om hem te streelen dan om te verbazen, als een speeltuig, dat klinkt en zingt als hij het bespeelt, en dat zwijgt als hij niet hooren wil. Zie, dit alles vergeet zij; en omdat zij meer voor hem zijn wil, wordt zij hem niets. Wees dus voorzigtig, gij onder mijn zusters, die het scherpe zwaard des verstands wilt dragen, onttogen aan de fluweelen scheede der vrouwelijke terughouding. Al wordt gij door al wat er vrouwelijks in uw borst woont gedrongen om op te zien naar de liefde van den genialen man - nader niet. Waar gij het meest genade wacht, zult gij die het minst vinden. Reeds zijn dampkring schijnt tegen den uwen

{==202==} {>>pagina-aanduiding<<}
te botsen: eerst stooten zich uw hoofden, daarna uw harten, en welk van beide meent gij, dat breken zal, welk? Is 't niet dat, dat bij mannelijke grootheid vrouwelijke teêrheid paart? Wees verstandig en kies geest of hart. Treed terug in de rij uwer zusteren, zoo gij op het einde geen meester blijven kunt, en zie af van alle aanspraken, die uitgezonderd, welke iedere vrouw kan maken. En is uw geest u te magtig, welnu, wees dan moedig en wijd u aan dezen, doch beschouw u alsdan als een Paria der maatschappij, als een priesteres van den God, dien gij dient. Vraag der wereld liefde noch vriendschap, want zij zal u beide weigeren. Trek u terug op uw heilige hoogten, en laat van daar uw gewijde toonen tot haar afdalen, zonder dat gij van haar iets terug wacht. Of zoudt gij daarom rampzalig behoeven te zijn, zou daarom de gave des hemels u een grieve worden? Geloof het niet. Is daar geen hemel, om de behoefte van uw hart te vervullen, en is daar geen goed, welks grootheid u de aardsche genietingen klein kan doen achten; en wacht u geen eeuwigheid, waar de zielen geen geslacht zullen toebehooren? Wie onder mijn zusters, die Gods gave somtijds zwaar viel, kan om dien schoonen prijs klagen?
clara, wat zou zij 't gedaan hebben, indien zij in de ziel van montfoort had kunnen lezen, indien zij geweten had hoe de vonk van liefde, door haar schoonheid en aanbidding van hem geboren, nu doofde onder de schittering van haar geest; indien zij vermoed had, hoe langzamerhand de minnares in de

{==203==} {>>pagina-aanduiding<<}
vriendin en de vrouw in de Muze veranderde? Na elk gesprek bleef zij achter met een ziel geheel vervuld van zaligheid en liefde; doch als montfoort haar verliet, dan bragt hij enkel een verrukt oor en een koel hart te huis. clara had, indien al verhevener, ook stouter gesproken, dan hij toe wilde staan aan zijn vrouw; haar zachtheid had geleden onder haar geestdrift, zoo als de liefelijkheid der stem onder het zingen van al te hooge toonen, of de voorwerpen van huis- en moederlijke zorg onder letterkundige uitspanningen. En toch, clara had de stem van alfred wel herkend, als hij op eenigen afstand schreide; wel merkte zij het op, wanneer men haar elders noodig had; doch zij meende, dat montfoort het haar dank zou weten, zoo zij hem alles opofferde; zij meende, dat hij haar te meer zou schatten, hoe meer zij zich verhief boven de zorgen des gemeenen levens, hoe meer zij man, hoe minder zij vrouw was, en het kind schreide ongetroost, en de dienstboden wachtten ongeholpen. Jammerlijk misverstand in de daad.
‘Jufvrouw marie!’ klonk het op zulke oogenblikken door het huis; en meermalen hoorde montfoort de meiden morren: ‘Was de Jufvrouw maar weer beter, dan ging alles goed! aan Mevrouw hebben we niets;’ of hij zag alfred, die in zijn volle lengte uitgestrekt, in den gang lag te schreijen, en hoorde hem snikken: ‘marietje, ik wou zoo graag dat je weêr bij alfred waart! word toch gezond, marietje!’ en het was hem als goot de teedere toon

{==204==} {>>pagina-aanduiding<<}
van het knaapje den wensch in zijn ziel, om het wezen te zien, dat die liefde had opgewekt; dat zoo veel meer voor hem was, dan de schoone vrouw, die hij moeder noemde.
Die wensch stond echter nog niet vervuld te worden. Wel verliet Mevrouw leman, ontslagen van haar post als ziekenverzorgster, het huis harer nicht, om haar eigen zaken te gaan besturen, en wel kwamen er reeds bezoeken en uitnoodigingen de schoone weduwe bestormen, maar de herstellende bleef nog altijd onzigtbaar. Zij hield zich schuil in de schaduw van haar ziekenvertrek, of verscheen slechts voor korte oogenblikken, van welke het montfoort niet gelukte een enkele te betrappen, schoon hij er de sporen van ontdekte. ‘Ei, clara, bloemen!’ zei hij op zekeren dag, en nam het kristallen glas op, in welks water de laatste kinderen van den zomer, bleeke maandrozen, kleurige geraniums en donkere violen, stonden te prijken; ‘die heb ik nog nooit bij u gevonden.’ Hij ademde den geur in van zijn lievelingen (dacht hij iets bij den zoeten reuk der reeds lichtgroene reséda?), en een wolk trok over zijn gelaat.
‘Zij hooren mij ook niet toe,’ antwoordde clara achteloos. ‘Jufvrouw helmerston is beneden geweest, en haar eerste bezigheid was als altijd, dat kinderachtige spelen met bloemen.’
‘Ik zie niet, wat een vrouw veel belangrijkers te doen heeft,’ schertste montfoort.
clara geloofde hier zoo zeer aan scherts, dat zij niet eens antwoordde.

{==205==} {>>pagina-aanduiding<<}

Op een anderen tijd stond de piano open in de suite. ‘Ei, ei, clara! daar betrap ik u; gij speelt?’ vroeg montfoort verrast, en sloeg zoo fiksch een paar akkoorden aan, dat de toonen van den welluidenden Broadwood klonken tot in het vertrek boven zijn hoofd. Daar deden zij een tenger en bleek wezen opschrikken uit de peinzende houding, waarin zij nederzat aan het venster, van waar zij uitzag in den tuin, mat en kwijnend gedoken in haar armstoel.
‘Neen,’ sprak clara, ‘ik speel niet, alexander! Ik heb nooit geduld genoeg gehad om het te leeren, ik las altijd liever.’
‘Maar wie gebruikt dan deze piano?’ vroeg montfoort, en liep met een meesterhand over de toetsen.
‘Onze herstellende, die van morgen zich bijna flaauw heeft gemusiceerd. Bleek en mat heb ik haar straks naar boven gezonden. Het is groote gekheid te spelen als men zoo zenuwachtig is als zij; ik heb haar het muzijkblad afgenomen; zie, daar ligt het nog.’
‘Waar?’ vroeg montfoort, de porte brisé doorgaande naar de zijkamer, waar clara zat.
‘Hier,’ sprak ze, en gaf hem een beschreven notenblad over.
montfoort nam het aan en haastte er zich mede naar de andere kamer; het was keurig geschreven, blijkbaar door een vrouwenhand, want de lijnen waren niet sterk, en de noten flaauw. Eerst overzag hij vlugtig de muzijk, toen las hij die oplettend, vervolgens nog oplettender; hij keerde het

{==206==} {>>pagina-aanduiding<<}
blad om, ja het stond er achter op: het was de polonaise van ochinski, de polonaise van marie, veranderde hij, en werd op hetzelfde oogenblik boos op zich zelven, dat hij het deed.
Toen hij het echter gedaan had, hielp het weinig of hij zich tegen de herinneringen, die deze polonaise in hem opwekten, wilde verzetten, en daar hij dit ook wel gevoelde, deed hij er ook geen moeite toe, maar zette zich aan de piano, preludeerde en speelde toen de polonaise geheel zoo als marie vernon die gespeeld had.
‘Bravo, alexander!’ riep clara uit de voorkamer op den toon van iemand, die hoort, maar niet voelt, er kalm bijvoegende: (zonderling, dat het zintuig voor harmonie zoo dood kan zijn in een ziel, waarin alles leeft!) ‘heel mooi!’
De lijderes boven vond zeker het spel ook heel mooi, want zij had zich uit haar stoel laten nederglijden op haar kniën, en het oor gebogen naar den grond door welken de toonen tot haar oprezen, dan ruischend, dan klagend, altijd schoon; maar zij had het niet kunnen zeggen zoo als Mevrouw meinier, want zij was ademloos, en het hart klopte haar in de keel, zoo dat zij geen stem zou gehad hebben om toe te juichen, al had haar leven er aan gehangen. ‘Nu iets vrolijkers,’ klonk het uit de zijkamer toen de melodie zweeg.
‘Neen, nu geen noot meer,’ was het antwoord van montfoort, die, eensklaps opstaande, de piano sloot met een driftig gebaar, zoo dat de snaren weer-
{==207==} {>>pagina-aanduiding<<}
klonken. De geesten, die de muzijk opgeroepen had voor zijn ziel, deden hem onaangenaam aan; hij trad naar 't kind, dat aan de tafel zat en prenten kleurde.
‘Zoo, alfred! dat is zoet, dat ge nu weer wat uitvoert;’ en hij kuste den knaap, die met een rood gezigt en vingers, zoo vol vlakken als een landkaart, zat te penseelen over boomen en daken, dat het een aard had.
‘Hou me niet op, papa montfoort,’ sprak de knaap ijverig; ‘want zie eens, hoe groote taak marie mij gegeven heeft. Vóór dat ik haar de bouillon mag brengen moet de gansche eerste regel van deze prent klaar zijn, en ge begrijpt dus, dat ik geen tijd heb om te spelen.’
‘Duidelijk,’ zei montfoort lagchend, en naar clara gaande, vervolgde hij: ‘Ik ben blij, dat alfred nu eens wat uitvoert, lieve; hij zou anders leeren zich te vervelen.’
‘Ik niet,’ luidde het antwoord; ‘ik vind dat gemors volstrekt niet noodig; het kind ziet er uit, dat ik schrik dat hij mij aanraakt, handen en gezigt, alles is vol verfvlakken; doch het is een idée van marie, en ik laat haar maar met hem omspringen.’
‘Zoo dat uw zieke weder beneden geweest is?’ vroeg montfoort. ‘Voor mij schijnt zij wel onzigtbaar te blijven als de witte vrouw van Lochem.’
‘In de daad,’ sprak clara glimlagchend; ‘ik zou haast denken, dat zij schuw voor u is; want nooit ver-
{==208==} {>>pagina-aanduiding<<}
wijdert zij zich sneller, dan wanneer de schel uw komst aankondigt.’
‘Waarlijk,’ vroeg montfoort levendig; ‘zou zij iets tegen mij hebben?’
clara trok het purperen mondje zoo klein toe, dat het niet grooter scheen dan een granaatbloesem, en stak de lippen vooruit met een ligte mine van verachting. ‘Neen,’ zei ze, ‘ik geloof niet, dat zij aan zoo iets denkt. Zij geeft haar geheele ziel aan haar huisselijke pligten.’
‘Grooter lofspraak, dan ge waarschijnlijk bedoelt, Mevrouw!’ viel montfoort er ernstig op in; ‘en nu wij toch op dit punt gekomen zijn, laat mij u mogen zeggen, wat mij al lang op 't hart lag. Ik behoef u niet te verzekeren, hoe zeer ik uw geest acht; het genoegen, dat gij in mijn oogen leest, terwijl ge met mij spreekt, heeft u zeker duidelijk gezegd, dat gij in mijn oogen volmaakt zijt in onze tegenwoordige betrekking, doch in onze toekomende.... clara, gij ziet donker, mag ik voortgaan?’
Zij boog zich iets of wat stijf.
‘Welnu, ik wenschte, dat gij uw denkbeelden over de waarde en onwaarde der kleine pligten anders kondet wijzigen. Schoon ik gaarne een goed gesprek voer, ik heb nog liever mijn tafel wel ingerigt en mijn huis in orde; want voor het eerste heb ik een aantal letterkundige vrienden, voor het laatste neem ik een vrouw, en ik zou wenschen, dat deze niets te gering achtte voor haar zorg.’
clara beet zich op de lippen. ‘Dat is te zeggen,

{==209==} {>>pagina-aanduiding<<}
gij wenscht een Asschepoester van mij te maken?’ vroeg zij gebelgd, en keek naar de aristocratische handjes met fijne blinkende nagels, door wier paarlemoer het rozerood harer vingertoppen schemerde.
‘Als gij een gepaste en goede zaak zoo hatelijk noemen wilt, clara.... ik heb mij altijd de bestemming eener vrouw aldus gedacht, en menschelijke en goddelijke wetten willen haar zoo. Zij is nu eenmaal bestemd om in lager sfeer te zweven dan wij, en is zeker nergens zoo beminnelijk voor den man aan wien zij toebehoort, dan bij de vervulling van haar huisselijke bezigheden.’
‘Welnu, het zal u toch nooit gelukken er mij toe te bewegen,’ hernam clara gebelgd.
‘Dat zou mij spijten. Ook niet als ik het u verzocht, clara? als ik zeide, dat ik iets in mij gevoel, dat behoefte heeft om u zóó lief te hebben?’ vroeg hij teeder. Zij wendde zich van hem af. ‘clara!’ en hij omvatte haar, ‘als ik u nu beken, dat ik zwak genoeg ben, bekrompen genoeg, zoo gij 't wilt, om dit eerst en meest te eischen in een gade?’
clara zweeg, want hetgeen zij hoorde viel ijskoud op haar ziel. O, zij wist wel, en had het ondervonden, dat de meeste mannen dit, en dit alleen, vorderen van ons geslacht; doch dat waren immers alle gewone mannen? mannen, die haar niet begrepen hadden; mannen, die lager stonden, dan zij.
‘Bedenk u, Mevrouw! als ik het nu begeerde...’ vervolgde montfoort, drukkende op elk woord.

{==210==} {>>pagina-aanduiding<<}

Zij wond zich uit zijn arm, mokkende zoo als hij dacht; doch eigenlijk was zij meer pijnlijk verwonderd dan wel gekwetst, meer bedroefd dan boos. ‘Ook hij!’ dacht zij met een gevoel, als waarmede caesar moet gezegd hebben: ‘En gij ook, brutus?’
Zij ging naar de sofa, en montfoort trad ontstemd de achterkamer in, ging naar het venster, en zag in den tuin. Zijn oude behoefte naar lucht, zoodra 't hem van binnen te benaauwd werd, ontwaakte; hij opende de glazen deur en trad naar buiten.
En clara dook het hoofd in de satijnen kussens, en in haar boezem leverden allerlei gevoelens elkander slag; haar hoogmoed, haar gekrenkte eigenliefde, haar liefde voor montfoort, en haar bewondering voor hem. Kon hij zoo iets vergen, en dat van haar? doch hij vroeg het; hij was dan in dit opzigt een man even als de overigen; en schoon zij het uit eens anders mond nooit geloofd zou hebben, en het uit den zijnen niet aannemen kon zonder smart, het was haar pligt om te gehoorzamen, en zij zou hem zeggen, dat zij trachten zou te zijn, wat hij wilde. Zij stond op van haar zitplaats en ging naar de tuinkamer.
Deze was ledig, en koud woei de herfstwind door de openstaande deur. Zijn adem blies de dorre bladeren naar binnen, en krakend dansten zij op het gebloemde tapijt, bij welks fleurig groen hun bruingele tint sterk afstak. clara rilde, en het eerste gevoel der aanstaande winterkoû voer haar door de leden.
‘Zomer, liefelijke zomer, waar zijt gij?’ mom-
{==211==} {>>pagina-aanduiding<<}
pelde zij zacht, en wilde de deur sluiten, om de koude te weren; maar alfred kwam op een galop van uit het elzenboschje naar haar toevliegen. Zij wachtte het kind op, dat haar toeriep: ‘Mama, mama, kom toch eens meê! marie is zoo bleek, o zoo bleek! Papa montfoort heeft haar zoo verschrikt. Kom eens kijken.’
clara liet zich medeslepen door den driftigen knaap, en trad den tuin in. montfoort kwam haar tegen op het middelpad, bleek en ontdaan. Verward stamelde hij: ‘Ik bid u, lieve clara - Jufvrouw vernon - gij zult haar vinden op de bank onder den tulpenboom.’
‘Jufvrouw vernon?’ vroeg clara verwonderd. alexander was reeds verdwenen.


{==212==} {>>pagina-aanduiding<<}

Strijd.

Den volgenden dag vond montfoort Mevrouw meinier niet meer alleen om hem op te wachten; tegenover haar zat - Jufvrouw vernon.
Ik heb haar gelukkig niet meer te beschrijven; want zij is zoo wel een oude kennis van ons als van montfoort; ik zal u dus alleen maar zeggen, dat hij vond, dat zij er engelachtig uitzag, en vooral niet minder dan vroeger, schoon zij bleeker en tengerder was geworden. Ik hoop, lieve lezeres, dat gij boos zoudt geworden zijn zoowel als ik, indien montfoort dit zoo niet gevonden had, en toch, waarom deed hij het?
In den tijd, dat wij marie uit het oog verloren hebben, is zij veel veranderd, wat haar ziel betreft. ‘En heeft zij montfoort vergeten?’ vraagt mij deze of gene, gereed om het bij mijne bevestiging marie kwalijk te nemen.

{==213==} {>>pagina-aanduiding<<}

Ik haast mij dus om te antwoorden, dat zij dit niet deed.

Une si douce fantaisie 
Toujours revient. 
En songeant qu'il faut qu'on l'oublie, 
On s'en souvient. 

Zelfs de geheele scheiding van montfoort was dienstig geweest om haar liefde te onderhouden, want de herinnering wierp gelijk de maneschijn een bleek, maar poetisch licht op de bouwvallen van haar weleer; zij omsluijerde in haar half duister, wat haar toen hinderde, en haar zilverkleurig licht scheen helder op hetgeen haar eens het liefste was. Hoe dikwijls hebben wij niet voor een gansch leven genoeg aan hetgeen was; hoe menigmaal is er geen warmer gevoel in onze borst, dan dat door het koud verledene gevoed wordt.
Doch behalve in dat opzigt is marie in alles veranderd; haar vorming is voortgegaan, zij is krachtiger geworden. Zij werd dit reeds dadelijk toen zij alleen leed, en haar moeder sliep, niet meer gejaagd door de stem des drijvers. En daarbij kwam nu de afkeer haars vaders van al wat weemoedigheid heette, die haar de tranen terugdrong in de oogen, wanneer zij dreigden daaraan te ontrollen. En dit was weldadig, zoowel voor de oogen, wier licht zij verteerden, als voor het hart, welks stemming zij verteederden. Schreijen maakt zwak, en dat mogt marie niet zijn, want zij moest worstelen tegen de hatelijke liefde van ernst helmunt, die zich als een slak aan een omgestooten

{==214==} {>>pagina-aanduiding<<}
muur, aan har vader gehecht had, en zij moest strijden tegen zijn kwaden invloed op den laatsten, die steeds veld won. Doch wat kon zij doen, zij, de goede Engel haars vaders, tegen de duistere magt van zijn kwaden geest, daar deze een bondgenoot werd der zinnelijkheid van den Heer vernon? helmont maakte het dezen ten laatste volkomen begrijpelijk, dat het dwaasheid was te hunkeren naar de diners van anderen, als men verlicht genoeg was, om het vooroordeel van het mijn en dijn te beschouwen als verjaard, om te beseffen, dat men het lot mogt te hulp komen, en door te speculeren op de dwaasheden van anderen met hun te veel zijn te kort mogt aanvullen. Daar echter ons vaderland even weinig smaak in dit vak heeft als wij er een Hollandschen naam voor hebben, zoo besloten de beide chevaliers d'industrie naar Duitschen hodem over te steken, waar de Fransche verlichting reeds in de badplaatsen is doorgedrongen.
Onder den naam harer moeder, daar haar vader den zijnen niet onteerd wilde zien, zoo als het heette, zocht marie naar een gelegenheid, om zich te plaatsen. Deze deed zich op: zij scheidde zich van haren vader, en kwam in het huis van Mevrouw meinier, waar zij verkeerde als een vriendelijke Engel, door allen geschat, en slechts miskend door clara, die slechts één verdienste waardeerde, en wel die, waar marie de minste aanspraak op maakte. Stil en gelijkmatig ging deze haar weg. Het was haar als had zij afgerekend met de smart, als

{==215==} {>>pagina-aanduiding<<}
ware zij die meester geworden door haar onverschilligheid voor alles, en op voorwaarde van volgende rust vergaf zij aan het leven zijn vroegeren jammer. Ziedaar zeker een groote stap voorwaarts. Wij hebben veel als wij een ziekelijke ontevredenheid met het bestaande overwonnen en de rust verkregen hebben, die in- en uitwendigen vrede schenkt; en toch was marie nog niet waar zij komen moest. Haar levensbeschouwing had nog iets eenzijdigs, iets dweepachtigs, iets onwezenlijks, zou ik haast zeggen, indien dit gezegd kon worden; doch dit was minder haar schuld dan die van haar lot. De bloem, die, tusschen een rotsspleet groeijende, slechts van het nederzijpelende water leeft, en de zon nooit genoot, hoe kan zij 't helpen, dat haar kleuren bleeker zijn, dan die van haar zusters, de hofjuffers, wie licht noch warmte ontbreekt? Een ding mangelde er slechts aan marie, om volmaakt te zijn: het geloof aan de waarachtige zaligheden, die de aarde schenken kan ondanks haar onvolmaaktheid, en die het leven bezit ondanks zijn jammer. Wat haar betrof, zij wachtte van de aarde niets meer dan den hemel, en zij was in dit opzigt het allersterkste contrast met de schoone vrouw tegen over haar, welke die reeds als een hemel aanzag, volmaaktheid eischte van het stof, en met hetzelve twistte, omdat het die niet geven kon.
Dit laatste deed marie volstrekt niet. Zij had zich verzoend met de wereld, en haar, die de roos der liefde voor haar voeten ontbladerd had, gewillig het

{==216==} {>>pagina-aanduiding<<}
groen der hoop offerende, bragt zij meer en meer haar liefde voor montfoort van de aarde naar den hemel over. Zij beminde den lieveling haars harten zoo trouw, zoo zuiver, als men een doode lief heeft, toen hij eensklaps levend voor haar trad, en dat wel als de verloofde eener andere.
En wie was die andere! Wie clara lief had, had marie nooit bemind; deze overtuiging ging als een dolk door haar hart, toen op haar ziekbed die stem haar ooren trof, welke haar alles deed raden, alles. Hoe ontwaakte zij toen op nieuw uit de rust der verstrooijing en der lijdelijkheid, waarin zij was verzonken geweest. Zij moest strijden tegen haar kranke ligchaam en haar gebroken hart, en zij mogt niet wenschen, dat de smart haar zwakke leven te sterk zou zijn. De Christin moest gewillig het leven weder opnemen, al wist zij, dat de dood alleen goed is, strijden, al hijgde zij naar rust. Het waren bange dagen en uren voor de zwakke; doch zij legde het matte hoofd aan het hart van Mevrouw leman, en opende voor deze het hare. Verstandiger had zij niet kunnen handelen; want onder de toespraak der vrome vrouw verstompte de prikkel van haal smart, en op nieuw brandde de vlam des geloofs rein en wit als die der Naptha in haar borst, en bij gebrek van andere blijdschap verheugde zij zich, dat daar op aarde een licht schijnt, dat door geen tranen te blusschen is, en door geen wankelmoedigheid gedoofd kan worden.
Met het vaste besluit om sterk te zijn en haar pligt te

{==217==} {>>pagina-aanduiding<<}
volbrengen, wilde marie zich echter niet wagen aan de proef, die haar wachtte, eer zij zich sterk genoeg gevoelde om die te kunnen doorstaan. Van daar, dat zij de ontmoeting met montfoort zoo lang had uitgesteld, tot dat het toeval die deed plaats grijpen. En nu, terwijl het ergste voorbij was, waarom zou zij hem nu nog langer ontwijken?
Bij het binnentreden van montfoort heerschte er een kleine spanning bij de aanwezigen. clara stond op en ging weder zitten, en scheen geheel onzeker hoe montfoort haar begroeten zou na het gebeurde van gisteren. Deze echter had den kleinen twist volmaakt vergeten; het later voorgevallene had zoo volstrekt het vroegere uit zijn ziel gewischt, dat hij clara als naar gewoonte toesprak, en zonder iets van haar angstig vorschenden blik te zien, den zijnen scherp op marie vestigde, terwijl hij zich voor haar boog. Kalm beantwoordde deze zijn groet, en haar kleur bleef zoo als die was, zoo helder als het bloemblad eener witte roos, doch ook even levenloos. In haar ziel moge 't anders geweest zijn, maar haar uiterlijk ademde enkel rust. Ongedwongen reikte zij hem de bleeke hand, terwijl zij zeide: ‘Vergeef mij, Heer montfoort, dat ik mij gisteren zoo dwaas aanstelde bij onze ontmoeting. Ik had mij voorbereid, om in den vriend mijner vriendin een ouden bekende terug te vinden; doch toen gij zoo onverwacht voor mij stond was het mij als zweefde het beeld mijner moeder naast u, en.....’ haar stem beefde ligt, zij veranderde den zin: ‘Gij hebt

{==218==} {>>pagina-aanduiding<<}
mij zoo gelukkig gekend - ik voelde mij op eens geheel een verlaten weeze.’
‘O, dit is zeer natuurlijk,’ verzekerde alexander, niet zonder inwendig leed te gevoelen, dat haar aandoening bij hun eerste ontmoeting in de daad zoo natuurlijk was; en hij vervolgde: ‘Mij moest het meer verbazen in Jufvrouw helmerston Jufvrouw vernon te herkennen.’
marie bloosde even, terwijl zij antwoordde: ‘Een zwakheid mijns vaders - het was de naam mijner lieve moeder, dien ik koos. Vindt gij, dat ik niet had moeten toegeven?’ Zij zag hem aan, als behoefde zij zijn goedkeuring.
‘O zeker! ik zou u alleen aan dien trek herkend hebben,’ antwoordde hij, en had spijt, dat hij dit gezegd had, toen hij meende te bemerken, dat clara hem onrustig gadesloeg, waarom hij haastig over den dood van Mevrouw vernon begon te spreken.
‘Ik verloor haar niet lang nadat.... het was in 't voorjaar, dat zij mij plotseling ontviel als een offer van den vreesselijken kanker,’ zei marie. Hij zag eensklaps op, en vroeg, zich bezinnende, aan clara: ‘Was het van Mevrouw vernon en haar dochter, dat gij mij te Wiesbaden spraakt, mijn lieve?’
‘Ja, ik meen het ten minste,’ antwoordde deze flaauwtjes; want het viel haar in, hoe onbepaald hoog zij toen marie verheven had, en het scheen haar toe als had hij zich dit niet moeten herinneren.
‘Zoo!’ sprak montfoort, en verzonk in gedachten.
clara vroeg hem iets; bij antwoordde verstrooid,

{==219==} {>>pagina-aanduiding<<}
want daar ging een licht op in zijn ziel over de vroegere gebeurtenissen in het huis der vernons; had Mevrouw meinier niet gesproken van een opoffering van geluk, van liefde...?
Die lichtstraal, wat kwam hij laat! Waarom kwam hij? Zijn gelaat stond donker.
Om harentwil, meende clara, die nog leed over hun oneenigheid, en aan niets anders dacht; zij stond op, en legde den ronden arm om zijn hals, terwijl zij hem fluisterend vroeg: ‘alexander, zijt gij nog boos; hebt gij uw clara niet meer lief?’
O, die vraag, en dat in zulk een oogenblik!
‘Ik koester geen rancune,’ was zijn ontwijkend antwoord.
‘Uw koelheid schijnt voor het tegendeel te pleiten. Zoo gij wilt, dat ik gerust zal zijn, zeg dat gij het mij vergeeft,’ bad clara teeder, en zich nevens hem op de kniën latende nederglijden, bood zij hem het blanke voorhoofd om het te kussen.
montfoort wachtte één seconde, en gebruikte die om naar marie te zien; haar stoel was ledig; hij wendde zich naar de knielende clara, maar ook deze had het vertrek verlaten. -
In hevige gemoedsbeweging stapte zij heen en weder over haar slaapkamer, terwijl in haar borst de gedachte aan zijn aarzeling woelde en bruiste, en haar gansche ziel in beweging bragt, gelijk het klotsende water een molenrad. Zij hoorde eenig gerucht op de naaste kamer; snel opende zij de deur van communicatie, en verraste marie, die haastig verrees

{==220==} {>>pagina-aanduiding<<}
uit haar knielende houding. Het was een gansch ander gelaat waarmede zij oprees, dan dat waarmede de clara zoo even was opgestaan. Met een oog gloeijend van toorn en onrust zag deze marie in het kalme gezigt. En toch, beide hadden geknield, beide troost gezocht bij hetgeen haar boven alles dierbaar was.
‘Heeft hij u bemind, marie?’ vroeg clara onstuimig en dringend.
‘Ik geloofde het nooit,’ sprak deze, demoedig het hoofd buigende, en worstelende om zich zelve niet minder dan clara van zijn onverschilligheid te overtuigen.
clara was het; zij wenschte niets liever dan zulks te zijn. ‘Goddank! dan is er nog niets voor mij verloren! dan kan ik nog gelukkig worden,’ riep zij uit, en zonk afgemat aan den boezem van marie.
De zwakke, zij wankelde onder een dubbelen last; doch wat zou te zwaar zijn voor de ziel, pas opgerezen uit het gebed? ‘God geve dit!’ zei ze van ganscher harte, en beantwoordde clara's omhelzing met al de zelfverloochening, die zij gedurende haar gansche leven geleerd had.
‘marie, kom je eens bij me in den tuin!’ riep een kinderstemmetje aan den trap. Nooit was uitkomst welkomer; en zich losmakende uit de armen van Mevrouw meinier, haastte zij zich naar alfred, terwijl deze ging om haar vrede te maken met montfoort. Toen marie een uur later met den knaap binnen trad, vond zij de verloofden verzoend, en

{==221==} {>>pagina-aanduiding<<}
clara's oogen zoo schitterend van geluk, dat de weêrglans daarvan lichtend in haar eigen gemoed viel.
In een gansch andere stemming echter kwam montfoort van zijn bezoek terug, en hij gevoelde zich diep rampzalig door den band, die hem aan clara bond. De enkele aanblik van marie had hem diep geschokt, en hij ontdekte, dat hij ver was van de onverschilligheid, die hij zich had diets gemaakt voor haar te gevoelen; hij verwenschte zijn haastigheid en clara's liefde, welke die uitgelokt had; maar al ras tot betere gezindheden terugkeerende, besloot hij met moed het lot het hoofd te bieden en alleen te lijden voor zijn eigen onvoorzigtigheid: clara zou gelukkig zijn en marie....? ‘Zij bemint mij niet meer, indien 't al eens zoo geweest is. Wat was zij kalm!’ dacht hij met een mengeling van leed en genoegen. ‘Doch laat dit zoo zijn; ik sta dan nu alleen, en mijn besluit zal haar niet ongelukkig maken.’
En als of marie hem bevestigen wilde in dit geloof, zij toonde zich opgeruimd en te vreden, en een licht rood begon de bleeke wang te kleuren, en de kleine voeten zweefden meer dan zij gingen; haar werk vloog onder haar handen, en alles was als van ouds - alleen de piano zweeg. marie wilde zich niet verteederen door de muzijk, haar hart niet met het zijne identifieren onder het smaken van een genot, dat clara niet kende. Zij voelde, dat het een gevaarlijke band is, die de harmonie slingert om twee zielen, die haar verstaan,

{==222==} {>>pagina-aanduiding<<}
en dat zoo veel te meer, als elke noot een herinnering en elke adagio een klagt zou zijn. Van daar weigerde zij volstandig om voor alexander te spelen, en zeide, dat zij de muzijk had laten varen, waarop hij aanmerkte, dat de vrouwen zoo waren, onstandvastig tot in haar liefhebberijen toe; en gewoonlijk zuchtten beide na zoo iets gezegd en gehoord te hebben; doch het waren van die onderdrukte zuchten, die niemand hoort, en die op geen ander hart vallen, dan op het hart, dat ze slaakt. Zij konden dus den goeden toon van den kleinen kring wel niet storen, en toch was het clara dikwijls als ware die werkelijk verdwenen.
Veel zeker bragt daaraan de ongelukkige stemming van montfoort toe. Geheel veranderd in de laatste weken, was het leven en al wat daartoe behoorde hem een walg. Niets wekte hem op, en zelfs clara's gesprekken verveelden hem meer dan alles. Zijn grootste bezigheid was niets te doen of te spelen met alfred, en hij hield staande, dat de mensch tot niets geboren was dan om een huisdier te zijn, en betuigde voor zich geen ander grafschrift te willen dan dit:
Hij leefde, nam een vrouw, en stierf.
‘Schaam u!’ zeide clara; ‘maar gij meent het niet: zeg, dat gij 't niet meent, montfoort!’
‘Waarachtig meen ik het; zelfs ben ik op dit oogenblik geneigd om allen voor dwazen uit te maken, die streven naar eenig ander doel, dan om de

{==223==} {>>pagina-aanduiding<<}
schuld aan het leven, die hun geboorte op hen legde, te betalen. Mij schijnt dit de eenige begeerenswaardige roem toe.’
‘En die dan van anderen geleerd en verlicht te hebben, montfoort?’
‘Revelarij! wat verlichten en leeren? salomo zeide al: niets nieuws onder de zon! en wat zouden wij dan nog? Een oude gedachte in een nieuw kleed te steken, zie daar al wat wij kunnen. Kijk hier, alfred! hier hebt gij een professor in plaats van den dominé van zoo even;’ en dit zeggende, schoof montfoort het hoofd van de papieren pop uit het jeu de travestissement, dat hij den knaap had meêgebragt, in een deftige toga.
‘Laat zien!’ riep de knaap gretig, en hij wierp den volant, daar hij mede speelde, op den grond; maar een oogenblik de pop aangezien hebbende, smeet hij die met verachting op de tafel, zeggende: ‘O, dien ken ik al; het is niets dan een andere rok. Kijk, daar is nog de lange neus van daar even.’
montfoort lachte. ‘Ja, jongen, zoo ging het mij ook meermalen! Ik heb ook menig boek uit de handen gelegd, waarvoor ik mijn hoed als voor een oude kennis afnam. Wie weet, wat ik zelf ben!’
‘Ik hoop, geheel uzelf!’ zei clara, veel te ernstig voor de gelegenheid.
‘En zoo ik het eens niet was?’ vroeg hij, mede ernstig geworden.
clara aarzelde een oogenblik. ‘Spijten zou het mij zeker,’ was haar antwoord.

{==224==} {>>pagina-aanduiding<<}

‘En u, Jufvrouw vernon? voor een oogenblik gesteld, dat gij mij lief hadt, of dat het een vriend van u betrof.’
‘Ik geloof, dat het mij koel zou laten,’ zei deze; ‘indien uw hart slechts uw eigen was, zou uw geest, dien gij toch aan anderen geeft, mij onverschillig laten, dunkt mij.’
‘Wel mij niet,’ viel clara er op in; ‘uw liefde zou, dunkt mij, een zeer eigenbatige, zeer bekrompene liefde zijn.’
‘Ik weet, dat zij dat niet zou wezen, dat ik overvloedig lief zou hebben, clara!’ sprak marie, en leide de hand op het hart, als om dit te bevestigen; ‘maar ik zou niet noodig hebben, hem dien ik beminde door anderen bewonderd te zien; zelfs geloof ik, dat ik jaloersch zou zijn op het regt, dat de wereld op hem kreeg door zijn beroemdheid zelve.’
‘Neen, marie! zulk een liefde vind ik klein!’ antwoordde de jonge weduwe; verbeeld u eens het geluk, om van zulk een groot hart, voor welks verhevenheid alles buigt, te mogen zeggen; ‘Het is het mijne!’
‘Juist dat zou mij afschrikken, om het te beminnen. Ik zou het naauwelijks durven lief hebben,’ hernam marie snel, en weggesleept door het gesprek; ‘mij zou het ligter vallen goedheid te beminnen dan grootheid. Ook zou ik aan geen wederliefde kunnen gelooven, en altijd zou ik blijven vreezen, dat ik zulk een groot hart niet vervullen kon.’
clara rigtte het schoone hoofd fier op. ‘Gij

{==225==} {>>pagina-aanduiding<<}
niet, maar ik wel,’ lag in die onwillekeurige beweging. ‘Gij zegt niets en hoort ons maar aan,’ zei ze tot alexander, die oplettend toeluisterde.
‘Ik hoor gaarne het gevoelen der Dames over zulk een belangrijk punt.’
‘En nu gij dat gehoord hebt, montfoort, beslis nu tusschen ons. Welke liefde is de ware?’ vroeg clara, zeker, zoo het scheen, van zijn antwoord.
‘Ik bid u, clara, laat mij niet beslissen tusschen twee zulke vrouwen: denk aan de beleefdheid, aan de galanterie, die....’
‘Kom, kom, marie zal 't u vergeven, zoo gij haar afvalt; gij weet zij hecht weinig aan haar eigen opinie en - ik ook,’ voegde zij er bij voor de leus. ‘Zeg nu, welke liefde houdt gij voor de ware?’
‘Nu dan, zoo gij 't wilt - de minst ijdele.’
Er volgde een pauze, die iets pijnlijks had. marie bloosde sterk, en boog het hoofd omlaag naar haar werk, opdat clara niet zou zien, hoe gelukkig zij was door zijn goedkeuring; doch deze lette niet op haar, want een traan blonk in haar oog, en zij worstelde om dien terug te drijven eer hij 't zag.
‘Zoo,’ zei ze eindelijk; ‘ik niet!’ en toen ging zij de kamer uit, regt en fier als een koningin, en haar trotsche schoonheid weersprak dit niet, toen zij met een gloeijend gelaat en vonkelend oog naar de deur trad.
De stilte in de kamer bleef voortduren. marie werkte ijverig voort, en montfoort zag haar aan. Het was goed, dat zij niet opzag, en het zoo druk

{==226==} {>>pagina-aanduiding<<}
had met haar gros point, dat zij scheen te vergeten, dat zij niet alleen was.
‘Jongen, ga eens vragen, of mama ook terug komt,’ zei montfoort eindelijk tot alfred, die bedaard de toiletten van zijn verkleedspel aan reepjes zat te knippen, sedert hij ontdekt had, dat er maar één ligchaam was voor allen.
‘Op 't oogenblik ben ik klaar,’ hernam hij. ‘Kijk, dien soldatenrok hou ik over, daar blijft hij dan in. Hij heeft hem zelf uitgezocht, en eens gekozen blijft gekozen.’
‘Ja, eens gekozen blijft gekozen,’ herhaalde montfoort somber.
Hij ging naar de piano en speelde, of liever sloeg het air aan:

O fortune, à ton caprice 
Viens je livrer mon destin. 

terwijl hij het eenigzins woest zong.
marie zag hem angstig aan, en als drong de tooverkracht van dien blik door zijn leden heen, zoo wendde hij het hoofd tot haar om, en ontmoette den blik van haar wonderschoon oog. Het blonk als op dien avond binnen U., toen het hem een star had toegeschenen; hij dacht er aan, en zich weder naar het instrument wendende, sloeg hij eenige toonen over, viel in een dolce, en begon het air van alice

Et dans le ciel, comme sur la terre, 
Un Ange va prier pour moi. 


{==227==} {>>pagina-aanduiding<<}

te zingen, en vroeg toen: ‘Is 't zoo niet, Jufvrouw vernon?’
marie trilde. ‘Ik geloof het haast niet,’ zei ze met een bevende stem.
‘Ja, ja, het moet zoo zijn. O, ik heb het soms zeer noodig,’ sprak hij weemoedig. ‘Kunt gij niet beklagen, niet bidden, al kunt gij niet lief hebben, marie?’
Zij was doodbleek geworden, opende de lippen en sloot ze weêr; daar dribbelde alfred de kamer binnen, en zeide: ‘Papa montfoort, wacht maar niet op mama; zij zit boven te schrijven, - en ze huilt!’ fluisterde hij hem in; ‘maar zij vraagt, of gij denken zult om het souper van avond.’
‘O zeker zal ik er om denken,’ luidde het antwoord; ‘ik zal denken om uitgaan, om genoegen te smaken, om de wereld, om mijn schoone bruid, om alles - tot dat ik gek word van al dat denken!’ Hij sloeg zich voor het brandend voorhoofd.
‘Vergeet alles, en zie naar boven, dan zal 't u wel zijn in hoofd en hart,’ had marie zoo gaarne uitgeroepen, maar wat zou hij van zulk een aanmatiging gedacht hebben. Wist hij dit niet even goed als zij?
Zij zweeg, en alexander ging naar huis, om zich daar voor te bereiden tot de genoegens van den avond.
De kamers waren stikkend vol ten huize van den Generaal beringen, waar het souper gegeven werd ter eere van de schoone weduwe en haar verloving. Het was er een gedrang van Heeren in uniform en

{==228==} {>>pagina-aanduiding<<}
burgerkleeding, en Mevrouw meinier zat aan het hoofd der schoone vrouwenschaar, en schitterde boven allen uit door toilet en gesprek.
Misschien vond een van haar mededingsters, uit medelijden met de vergaderde Heeren, haar wat al te schitterend; althans zij trachtte den hooggestemden toon van Mevrouw meinier een weinig te doen dalen. ‘Eilieve, toute belle, zeg mij nu zelve eens den eigenlijken naam en doopnaam van uw beau?’ vroeg zij, zich vertrouwelijk buigende naar de jonge weduwe.
‘alexander van montfoort!’ antwoordde deze, en herhaalde den welluidenden naam met een mengeling van liefde en hoogmoed. ‘Gij moet hem, dunkt mij, meer gehoord hebben.’
‘Ja, dat heb ik,’ zei de ander, met zulk een bedenkelijk gezigt als had zij iets kwaads gehoord. ‘Zoo heeft Mr. erfort toch gelijk. Ja wel, zoo zeide hij ook, alexander van montfoort.’
‘Dan kent de Heer erfort de werken van mijn vriend?’
‘Werken...’ sprak Mevrouw erfort, zich bezinnende; ‘dat herinner ik mij niet - de Heer erfort kende den Heer van montfoort als student een paar jaar geleden.’
‘Zoo,’ hernam clara onverschillig; ‘ik weet niet, dat montfoort mij dien naam onder die zijner Academievrienden genoemd heeft.’
‘Neen,’ vervolgde Mevrouw erfort, langzaam en een hoog wijs gezigt zettende, ‘dat geloof ik wel, Mevrouw! erfort was,’ drukkende op dat

{==229==} {>>pagina-aanduiding<<}
woordje, ook volstrekt niet in den kring, dien.... de Heer montfoort zag, eindigde ze snel.
‘En dat zou den Heer erfort geen oneer gedaan hebben, durf ik zeggen,’ luidde clara's opgewonden antwoord. Zij voelde op eens, dat er eenige kwaadaardigheid lag in den toon van haar, die tot haar sprak.
‘Dat zou ik zoo onbepaald niet durven toegeven, Mevrouw,’ was het scherpe wederantwoord. ‘Wij hebben een oud Hollandsch spreekwoord:

Hoe grooter geest, 
Hoe grooter beest, 

Ofschoon de hemel mij beware, om dat nu juist toe te passen op ons gesprek, ik zeg altijd maar, dien de schoen past trekt hem aan;’ en dit gezegd hebbende, wendde zij zich van clara af. Haar doel was bereikt, Mevrouw meinier was verstomd. Wat toch beteekenden die lompe bitterheden? dat zij op iets doelden, was te duidelijk om er aan te twijfelen; het was meer dan schermen in den wind. Was montfoort ook voor anderen het ideaal niet, waarvoor zij hem gehouden had?
Zij zag rond; hij was in een levendig gesprek met een man van dertig jaar, op wiens bleek en lijdend gelaat een vriendelijke glimlach speelde, schoon in zijn diepgezonken blaauwe oogen innige smart lag. Hij reikte juist de vermagerde hand toe aan montfoort, welke die hartelijk drukte, terwijl hij voortging tot dezen te spreken: ‘Ja, ik heb haar zeer, zeer bemind; het is een hemelsche vrouw, Mijnheer

{==230==} {>>pagina-aanduiding<<}
montfoort! Een regte vrouw voor den man, dien zij kiest. Juist geschikt voor zulk een uitstekend mensch als ik tot mijn vreugde gehoord heb, dat...’
‘Eilieve, vaar niet voort; ik mag dit niet aannemen,’ viel alexander hem in de rede.
‘O zeker, gij moogt! neen, kant er u niet tegen aan; ik heb den troost noodig, dat de zaligheid van haar liefde ten deel gevallen is aan iemand, die waardiger is, dan ik haar zou geweest zijn. Ik heb mij voornamelijk hierheen gesleept, Mijnheer, om met u kennis te maken, om u dit te zeggen; anders....’ en hij bezag de magere handen met een flaauw lachje, ‘anders gij ziet wel, dat ik niet meer behoor op feesten als deze. Ik zal niet heel lang meer iets uitstaande hebben met deze wereld, en wensch dus liever al mijn tijd aan de toekomende te geven.’
montfoort was getroffen. ‘En de reden van uw kwijnende gezondheid?’ vroeg hij aangedaan.
‘De eeuwigdurende, de afmattende strijd tusschen de overtuiging iets te kunnen, iets te moeten zijn, en een alles overstijgende beschroomdheid, die mij in alles belemmerde,’ sprak hij zacht. ‘Zoo zij mij geleid had, ware ik gered geweest. Haar liefde zou mij verheven en mij het aplomb gegeven hebben, dat mij ontbrak. En ik, ik had haar aangebeden. Doch nu is 't voorbij; de laatste slag heeft voleindigd wat de vorige begonnen hadden. Zij heeft getoond, dat zij mij - verachtte;’ zijn lippen werden nog bleeker; ‘althans mijn zwakheid,’ ging hij,

{==231==} {>>pagina-aanduiding<<}
zijn uitdrukking verzachtend voort. ‘Haar heb ik nooit iets geweten, want zij kon niet anders handelen. Zij is een Engel, en God zegene u in haar bezit.’ Hij ontdekte clara's blik, groette haar met een onbeschrijfelijke uitdrukking, drukte montfoort nog eens de hand, en verborg zich onder de menigte.
‘Zijn wij dan op de wereld om elkander te plagen?’ zuchtte montfoort; ‘gave God, dat zij u gekozen had.’ Hij trad naar clara; zij ontving hem eenigzins stijf.
‘Ik sprak daar met een uwer aanbidders,’ fluisterde hij haar in met de vertrouwelijkheid van een verloofde.
De bekomen ergernis straalde in haar antwoord door. ‘Ik zag het; arme man! die matigde zich ook al aan om eens hartstogt te voelen.’
‘En hij sterft nu aan diezelfde dwaling,’ hernam montfoort koeltjes.
‘Sterft?’ vroeg zij verschrikt.
Moest zij dan op dien ongelukkigen avond hooren, dat zij zich in elkeen bedrogen had?
Intusschen ging het feest voort en waren de gasten vrolijk, al zagen de beide hoofdpersonen er niet volkomen zoo gelukkig uit, als men dit bij dergelijke gelegenheden behoort te zijn, of - althans te schijnen, welke kunstgreep beide verachtten.
‘Wat gaan mij die nietige menschen aan?’ dacht clara bij zich zelve, en liet toe, dat op haar sterkteekenend gelaat al de mal aise lag, die in

{==232==} {>>pagina-aanduiding<<}
haar ziel woelde. ‘Ik wenschte, dat zij de moeite nam om haar kwade luim wat beter te verbergen voor het gezelschap,’ dacht montfoort, hoewel hij zelf de vrijheid nam om aan de zijne den vrijen teugel te vieren.
Zoo gaat het meestal; weinige gebreken hinderen ons meer in anderen dan die, welke wij zelven ook hebben.
Eindelijk werd het souper aangekondigd, en eenige der aanwezige Heeren staken met de meest mogelijke brutaliteit het blaauwtje, dat zij aan de jonge weduwe geloopen hadden, onder de tafel, ter eer van haar verloving aangerigt, en troostten zich vooreerst met de lekkere schotels, die hun werden aangeboden, ten tweede met de gedachte, dat zij zeker beter keuze had kunnen doen, dan die van den hooghartigen jongen man aan haar zijde, en eindelijk met de zekerheid van wel aan iederen vinger een vrouw te kunnen krijgen. Schoone wijsbegeerte dezer dagen! Wat de jonge Dames aanging, zij vonden, dat iedere vrouw zich wel met één echtgenoot kon vergenoegen, daar er zoo veel Heeren waren, die in 't geheel geen vrouw namen in een tijd, dat het oud-vrijerschap zoo floreerde; daarenboven merkten zij op, dat montfoort weinig verliefd scheen op zijn schoone aanstaande, en besloten dus barmhartig, dat hij haar nam omdat zij een goede partij was. Met dezen schralen troost moesten zij het stellen, die geen beteren vonden in het aangename onderhoud van haren cavalier, of in de sprekende blik-
{==233==} {>>pagina-aanduiding<<}
ken van eenen overbuur, waarin duidelijk de spijt lag, dat hij de tafel niet had mogen schikken.
Allen gezamenlijk verlangden naar het schoone vers, waarmede montfoort zou antwoorden op de aan het jonge paar toegebragte toasten en verzen. En wel mogt hij dit, daar deze allen overvloeiden van hemelen van zaligheid en paradijzen der min, en van herhalingen beide van gedachten en woorden, en van haperingen, en van langwijligheden, en van al die gewone eigenschappen van te regt of te onregt zoogenoemde improvisatien, die voor de Dames de aangenaamheid van het dessert nog zoo oneindig verhoogen. In de daad zetten deze de kroon op de vreugde, die de vrouwen smaken, als zij zien aanrukken de fijne fleschen, die de Heeren onbescheiden, de sigaren, die de kamer benaauwd, en de toasten, die de gesprekken onmogelijk maken. Was 't wonder, dat zij nu pour la bonne bouche hoopten op een vers van een dichter, en door hem zelv' voorgedragen? Doch daar er niets volmaakt kan zijn, zelfs geen verlovingspartij, zoo was voor haar ook de teleurstelling weggelegd, dat montfoort met een eenvoudig, schoon beleefd woord bescheid deed op al de hem toegebragte gelukwenschingen en vriendschapsbetuigingen. clara echter voelde zich hierdoor gekwetst. Het was de eerste maal, dat zij den geliefde voorstelde aan haar bekenden; zij had zoo gewenscht, dat hij allen verpletterd had door zijn meerderheid. Over haar zat de vrouw, die hem had aangevallen, die aan zijn verdienste niet geloofde;

{==234==} {>>pagina-aanduiding<<}
met een kloppend hart wachtte zij naar den oogenblik, waarin hij in al zijn kracht zou te voorschijn treden - en hij deed het niet. clara meende, dat zij een boosaardig genoegen las in de oogen van Mevrouw erfort, en spot in die harer afgewezen minnaars; zeker lag er teleurstelling op de aangezigten van haar gastheer en diens gade. Het is zoo natuurlijk, dat men gaarne zoo veel mogelijk partij wenscht te trekken van de talenten zijner gasten, en men had op montfoort gerekend, en zich iets voorgesteld van de eer en het genoegen van hem bij zich te zien. De blos, die de handelwijze van montfoort op clara's wangen geroepen had, gloeide nog voort, toen beide reeds in het rijtuig zaten, dat hen naar huis bragt.
‘Gij waart zeer stil van avond,’ begon montfoort.
‘En gij zeer onaangenaam,’ was haar antwoord.
‘Ik?’ vroeg hij hoogst verwonderd.
‘Ja, gij.’
‘Hoe dan?’
clara was verlegen. Zij wilde hem niet zeggen, wat Mevrouw erfort haar had laten vermoeden, schoon het beter zou zijn geweest, zoo zij dat gedaan had; want dan had montfoort zich kunnen verdedigen, of althans begrijpen, wat haar toon zoo bitter maakte. clara deed verkeerd, want zij sprak slechts de halve waarheid, toen zij hem verweet, dat hij geen vers had gehad.
‘En waarom?’ vroeg hij nog meer verwonderd.

{==235==} {>>pagina-aanduiding<<}

‘Waarom, alexander? om uw naam te handhaven in den kring, waarin ik u inleidde.’
‘Bah! mijn naam? het zalig incognito bevalt mij uitstekend.’
‘Nu, dan om mijnentwil, omdat men zien mogt, dat mijn keuze zich zelve regtvaardigt.’
‘clara,’ sprak montfoort driftig, ‘dat is klein gedacht!’
‘Neen, alexander! ik had er mijn reden voor. Het was om iemand anders een vroegere kleinheid te doen vergeten, dat ik u thans groot gewenscht had.’
Dat was een bittere toespeling! Om die te doen vergeven had montfoort moeten weten, wat clara den ganschen avond geleden had, met de vergiftige pijl der achterdocht in haar boezem, met de smart van hem te hooren beschuldigen in het ligtgeraakte hart, dat zoowel in zijn trots als in zijn liefde diep gekwetst was geworden, dat alle dingen zoo hoog opnam, dat.... O, waarom had zij hem dit niet verklaard, eer zij zoo sprak? Waarom was zij te trotsch geweest, om te schreijen aan zijn borst? Haar antwoord trof montfoort diep. O, die dwalingen der jeugd, hoe hatelijk, hoe beschuldigend klinkt de herinnering daarvan in lateren leeftijd! ‘Gij hebt gelijk, Mevrouw!’ hernam hij met een mengeling van demoed en geraaktheid in zijn toon, al naar mate hij aan zich zelve of aan haar dacht, ‘en zoo het u aangenaam kan zijn, weet dan dat gij, mij dit verwijtende, u rijkelijk gewroken hebt over de teleurstelling, die ik u dezen avond heb doen ondervinden. Het

{==236==} {>>pagina-aanduiding<<}
moet een zeer bittere geweest zijn, dat zij u zoo hard heeft kunnen maken jegens iemand, dien gij zegt lief te hebben.’
‘Zegt?’, vroeg clara, ‘zegt? O, alexander, als gij wist, als gij geloofdet....’
‘Ik hoorde immers, Mevrouw!’ was zijn antwoord.
‘Ja, gij hoordet, alexander; maar geloof mij, dat was ik niet - dat was - vergeef mij! Ik heb u toch lief. God is mijn getuige, hoe lief ik u heb! vergeef mij!’
Het rijtuig hield stil; zij waren voor het huis der schoone weduwe; montfoort sprong er uit en hielp haar uittreden. Zij zag, dat hij zich gereed maakte om weder in de koets te stappen.
‘alexander,’ fluisterde zij hem toe, met lippen bevende van liefde en vrees; ‘alexander, ga niet heen; marie wacht ons met de thee. Gij hebt immers aan haar beloofd...ik smeek u... één oogenblik.’
‘Neen,’ sprak hij met een zucht, ‘verg 't mij niet, nu niet. Groet Jufvrouw vernon, en.... vaarwel, clara.’ Hij drukte haar de hand, maar slechts even.
‘O, alexander,’ en zij zou voor hem op de kniën gezonken zijn, in weerwil van den lakei, die achter hen stond, in weerwil van de nachtwacht, die hen voorbij ging, indien hij haar niet had tegengehouden in zijn arm. ‘O, alexander, zeg mij dan, dat gij gelooft, dat ik u bemin; zeg mij, dat gij mij vergeven kunt, dat ik heden zoo klein was. Kus mij goeden nacht, zoo gij wilt, dat ik een oog zal sluiten.’

{==237==} {>>pagina-aanduiding<<}

montfoort kuste haar, en zoo hij meende even als altoos; doch na dien kus beefden clara's lippen niet minder dan te voren, en haar hart klopte pijnlijk, even als gingen de raderen van het voortsnellend rijtuig, dat hem wegvoerde, over haar gefolterde borst. Anders plagt elke verzoening den storm in haar schielijk en hevig bewogen hart te doen bedaren, gelijk oliedroppels de krullende baren effenen; thans echter had de koelheid van zijn kus het oproer in haar ziel aangestookt in plaats van het te bedaren; en wat was natuurlijker?
Het is een knagend verdriet te weten, dat men in de ziel, die ons het dierbaarst is op de wereld, zich zelve benadeelde; te gevoelen, dat men met eigen handen kwaad zaad strooide in den grond, waar men al wat liefelijk is wenschte te doen tieren; maar nog ongelijk grievender is het te zien, dat die nadeelige indruk, dat die booze kiem terstond ingang vindt in een wel toebereiden grond; op te merken, hoe zij op het eigen oogenblik spruit en opschiet, hoe zij even diep als snel wortel vat; ja, zóó diep, dat wij voorzien, dat wij het onkruid nooit weder zullen kunnen uitrukken, nooit.
Het laat zich beter gevoelen dan beschrijven, in welk een stemming clara het vertrek binnentrad. marie zat haar daar op te wachten. Haar lief gezigtje was bleeker dan gewoonlijk, mischien door het nachtbraken, of iets anders? Vriendelijk groette zij clara, die haar naauwlijks antwoordde, maar zoo haastig den ligten satijnen mantel van haar schouders wierp, als drukte hij haar ondragelijk. Met den-
{==238==} {>>pagina-aanduiding<<}
zelfden spoed rukte zij de doorschijnende cephalide van haar lokken, zuchtte diep, en zag om naar haar nachtblaker.
‘Wilt gij niet eerst een kopje thee, of verkiest gij koffij?’ vroeg marie, op de tafel wijzende, waar het een en het ander gereed stond.
‘Ik dank u, ik wil niets hebben dan rust. Is janet boven?’
‘Neen,’ hernam marie, ‘ik heb haar maar naar bed gezonden toen het zoo laat werd. Ik kan u immers wel helpen.’
‘O ja, ofschoon ik liever janet gehad had; want ik heb van avond lust, om spoedig gereed te zijn.’
‘Nu, dan zullen wij maar dadelijk gaan,’ antwoordde marie, en nam het licht op, om de bougies voor clara's toilet op te steken.
Zonder te spreken volgde deze, en legde ringen en braceletten af, terwijl marie het neteldoeksch gewaad klaar legde, waarin clara gewoon was haar kapsel los te maken. Toen zij het aangeschoten had trad zij voor den spiegel, om haar rijke hairvlechten te ontsnoeren; door het dunne witte kleedje heen schemerde de roode vlek aan haar hals, dien ziende, barstte zij eensklaps in tranen uit. Wat was zij niet ongelukkig geweest sedert hij haar dien avond te Wiesbaden voor 't eerst ontmoet had!
‘clara, lieve clara! wat deert u?’ vroeg marie, verschrikt door haar hevige aandoening.
clara liede het hoofd op haren boezem, en bevochtigde dien met haar tranen, terwijl stuipachtige

{==239==} {>>pagina-aanduiding<<}
zuchten den haren op en neder hieven, en de Brusselsche kant om haar hals deden trillen.
Toen zij haar stem meester was, vroeg zij fluisterend: ‘marie, gij hebt immers montfoort te U. gekend?’
‘Ja,’ antwoordde deze op haar beurt, bijna zonder stem, zoo klopte haar hart bij de gedachte, wat die vraag bedoelen kon.
‘Hebt gij....’ Zij aarzelde, ‘hebt gij ooit gehoord, dat alexander zich.... dat er op het gedrag van montfoort iets viel aan te merken?’
‘Er is zeker een korte tijd geweest - een donkere maand in zijn studentenleven - doch gij weet niet, lieve clara, hoe ligt dit gebeurt; daarbij misschien was er reden voor....’
‘Zoo is 't dan toch waar; zoo is alexander dan slechts een man als anderen.... zoo heb ik mijn aanbidding aan een onwaardigen verspild?’ zuchtte clara, zonder haar te hooren.
‘Zeg dat niet, clara! hij is een mensch, en wij zijn elkander verschooning schuldig voor onze zwakheden; doch een gewoon mensch is hij niet. Neen, schrei niet zoo troosteloos; het was slechts een schaduw op een geheel helder leven.’
‘O, marie, wist gij eens, wat mij heden avond ontvallen is. Welk een geloof; welk een afgoderij!’ snikte clara, terwijl zij het hoofd ophief; ‘hij was mijn God, mijn alles, en nu, nu?’
‘Wat dacht gij dan, mijn lieve?’ vroeg marie, verwonderd over zulk een graad van dweeperij,

{==240==} {>>pagina-aanduiding<<}
‘dacht gij dan, dat .............................’
‘Dat hij een Engel was, een Heilige, ja, dat dacht ik. Meent gij, dat ik hem anders aangebeden zou hebben, nog eer ik hem kende? Hoe hoog stond hij daar voor mijn geest met die glorie der kunst om het hoofd! O, ik was de zijne eer hij 't vroeg; ik vergat, dat ik moeder was, nog meer.... alles! en dat om hem, om hem, die mij nog daarenboven op 't hart trad dezen avond.’ Zij wrong de handen.
‘Maar zulk een liefde was zonde, clara! zoo mag men geen mensch liefhebben. Welk sterveling kan zulke offers waardig zijn? Het is uw schuld, niet de zijne, indien gij u bedroogt. Geloof mij, montfoort heeft een edele ziel, ondanks zijn....’
‘Nu ja, marie, ondanks - doch dat woord, ik hield het alleen voor anderen; doch gij begrijpt mij niet; gij weet niet hoe men bemint, als men hem bemint.’ Zij zweeg een oogenblik, en marie knikte droevig met het hoofd, zonder dat zij 't zag, terwijl zij voortging: ‘En nu, mijn lieve, verlaat mij, ik wensch alleen te zijn. Ga gij slapen.’
Toen marie later, ontrust door de stilte, die op de kamer van clara heerschte, de deur even openstiet, zag zij haar geknield voor een stoel. De lange zwarte lokken hingen over haar schouders als een sluijer, en het witte kleed lag ver uitgespreid over den donkeren grond. De albasten nachtlamp wierp zijn schijnsel schilderachtig op haar neêr; zij geleek een Magdalena van rafaël, terwijl zij bad en schreide. Zacht trok marie de deur weder digt, en

{==241==} {>>pagina-aanduiding<<}
dacht: ‘Zij heeft mij niet meer noodig; een ander oog zal over haar waken.’
Den volgenden dag kwam montfoort, en kreeg berigt, dat de Dames niemand ontvingen. Zware hoofdpijn hield Mevrouw meinier te bed, en Jufvrouw vernon strekte haar tot gezelschap. ‘Verzoek, of ik de laatste een oogenblik mag spreken?’ vroeg montfoort, en marie kwam met knikkende kniën beneden; zij vreesde, dat hij zou klagen over clara, en zij wist toch niet het regte van 't geen er tusschen hen was voorgevallen.
Hij deed het niet, maar zeide, na omstandig gevraagd te hebben naar clara's ongesteldheid, ‘het spijt mij, ik had haar zeer gaarne gesproken en goeden dag gezegd, te meer nadat....’ marie maakte een beweging om heen te gaan; zij wilde liever niets hooren.
‘Blijf nog een oogenblik!’ riep alexander verward, en vatte haar hand, om die terstond weder los te laten; ‘ik vergde u minder beneden te komen om deze reden, dan om een zaak, die u meer dadelijk aangaat.’ Hij zweeg, als kostte het hem moeite om voort te gaan.
marie wachtte.
‘Het is...’ begon hij, ‘kunt gij iets kwaads hooren, Jufvrouw vernon, zonder al te veel te schrikken?’
Er is wel niets erger noch wreeder dan die barm - hartige schrik vóór ons schrikken, en niets schrikbarenders op den koop toe. marie waggelde.
montfoort zag, dat hij verkeerd gehandeld had, en haastte zich dus om te zeggen: ‘Het betreft Mijn-
{==242==} {>>pagina-aanduiding<<}
heer uw vader; het is een onaangename zaak, waarin ik mij reeds lang gemoeid heb zonder er u mede te willen verontrusten. Nu schrijft mijn correspondent mij echter, dat zij ernstiger wordt, dan zij zich eerst liet aanzien. Ik zou mij dus gaarne naar de plaats zelve begeven en zien wat ik doen kan, indien gij mij vergunt u deze dienst te bewijzen.’
‘Vergunt!’ stamelde marie, ‘hoe kan, hoe zal ik? Waarlijk, gij zijt al te goed,’ en zij smolt weg in tranen.
‘Goed,’ zeide hij bitter. ‘O, dat ik goed ware, niets dan goed; alleen goed zou ik willen zijn. Wat zijt gij gelukkig, dat gij goed zijt, Jufvrouw vernon.’
marie schudde het hoofd, zij was toch niet gelukkig. ‘Mijn arme vader!’ sprak ze, om een afwending te maken.
‘Ik mag dan naar hem toe gaan, en mij beroepen op uw zending, niet waar? Wat wilt gij, dat ik hem van uwentwege zeggen zal?’
‘Dat ik gereed ben om bij hem te komen, zoodra hij mijn hulp noodig heeft, of zelfs mijn bijzijn verlangt.’
montfoort verschrikte. ‘Gij meent dit immers niet? waartoe zoudt gij u dus blootstellen aan gevaar en onaangenaamheden? laat mij u bidden, om uwentwil...’
‘Dan ga ik,’ sprak marie op vasten toon; ‘mijn taak is hier bijna voleindigd. clara heeft mij niet meer noodig als...’ de woorden stierven op haar lippen.
‘O, zij kan u even min nu ontberen, als...’

{==243==} {>>pagina-aanduiding<<}
hernam hij, zonder meer moed te hebben als marie om voort te gaan.
‘Voorspoedige reis dan, Mijnheer montfoort!’ sprak zij haastig, omdat zij deze bijeenkomst wilde eindigen; ‘steek u niet in al te groote moeijelijkheden om mijns armen vaders wil, en.... God beloone u, hoe zou ik het kunnen?’
‘Met te vergeten, dat ik een zachtmoedige Engel verdacht; met u soms mijner te herinneren als een vriend, wanneer... als ik aan u niet meer denken mag.’
‘Ik zal, ik zal,’ snikte zij, ‘doch ga nu.’
‘Ik zal, marie; ik gevoel, dat het zoo zijn moet. Zeg aan clara wat ik ga doen, en beweeg haar intusschen om te bepalen.... Ik kom niet terug dan als bruidegom; en nu, marie, het zij ik u dan wedervinde of niet, wij scheiden thans. Beklaag mij, zoo het u geen smart behoeft te kosten - en is dit niet een eigenschap der Engelen, dat zij treuren over de stervelingen, zonder hun eigen zaligheid te verminderen? Beklaag mij; ik hoop te maken, dat zij noch, gij mij verder te beschuldigen zult hebben. Vaarwel!’
Hij snelde de deur uit, en het was marie, toen de deur toeviel, als verdween nog eens het licht haars levens. ‘Vaarwel!’ stamelde zij, en vouwde de handen.


{==244==} {>>pagina-aanduiding<<}

Rust.

Wel voegt dit opschrift aan de woning, waar ik nu mijn lezers ga binnen leiden. Zij is niet groot; ook heerscht er niets van die voorname onrust uit het huis van Mevrouw meinier in. Kaartjes en bezoeken verdringen zich hier even weinig als dienstboden; overal heerscht die stilte, die toont, dat de eigenares met de wereld gebroken heeft. Nergens staan meubels van palisander- of bloemhout, nergens porceleinen serviezen, uitgestald als zoo vele valstrikken voor de voorzigtigheid der dienstboden, en de lijdzaamheid van de vrouw des huizes, waarin beide zoo dikwijls gevangen worden. In de zitkamer staan op geen schoorsteen of etagères Chineesche monsters, Fransche charges of Duitsche karikaturen. Zij houdt het midden zoowel tusschen dezen gedwongen pronk van een nieuwmodisch vertrek als tusschen de gedwongen naaktheid van een kluizenaarsverblijf. Zoo

{==245==} {>>pagina-aanduiding<<}
de eenvoudigheid u niet afschrikt, willen we er binnen gaan. In een makkelijk gevulden leunstoel van zwart trijp, geschoven aan een ronde tafel van mahonijhout, zoo glimmend als ware zij met een glas bedekt, zit een bejaarde vrouw alleen; doch gij wacht elk oogenblik, dat het jeugdige wezen zal binnentreden, waarvan gij overal de sporen ontdekt. Dáár in gindschen hoek staat een guitarre, wier blaauw lint zoo frisch is als hadden de schoone vingers der bespeelster het er eerst dezen morgen aangestrikt.... doch neen, ziet gij, het speeltuig is in lang niet gebruikt, want gedeeltelijk slingeren de snaren los langs het hout, gedeeltelijk zijn ze gesprongen. Zij zal geteekend hebben, eer zij wegging, want immers staat haar werktafel van wortelhout nog digt bij 't raam geplaatst om het licht, en daarop ligt de teekening, waaraan zij bezig was. De bouquet asters is bijna afgewerkt, de laatste kleuren heeft zij zeker pas gewreven op 't palet, dat er naast ligt. Neen, zegt gij, daartoe zijn eenigen te bleek en de anderen te veel ingedroogd. Mogelijk bragt zij dan den ochtend in den tuin door; want nog hangt op die parasol in gindschen hoek haar hoed van gevlochten stroo, met de bloemen er op, die zij er heeft aangehecht; zij rieken.... neen, zij rieken niet meer; van nabij gezien zijn ze zelfs in plaats van frisch droog, de hoed is van wit geel geworden, en de verbleekte parasol is nog maar alleen groen in haar vouwen. Het moet dus reeds eenigen tijd geleden zijn, dat die guitarre klonk, en dat dat penseel zich

{==246==} {>>pagina-aanduiding<<}
bewoog, en dat die hoed en die parasol noodig waren voor haar meesteres, niet waar?
En zoo is het in de daad. Mevrouw leman is de eenige levende te midden van dit dood verleden, en toch vinden wij haar in dat heiligdom der treurende liefde, in dat ‘herbarium van verkleurde bloemen der vreugde,’ opgeruimd en te vreden in haar eenzaamheid. Eenzaamheid, zeg ik, maar Mevrouw leman zou dit naauwelijks hebben toegegeven. Door haar onophoudelijk denken aan God genoot zij zijn tegenwoordigheid, en als zij het oog van beneden opsloeg naar boven, dan scheen haar de plaats, waarheen haar dochter haar was voorgegaan, als 't ware een hooger verdieping van hetzelfde huis. Had zij die nog niet bereikt, wat nood? zij was klimmende, elken dag won zij een sport op de ladder; eerlang was de top bereikt - dat zou een zalig ontmoeten wezen! Even als de rozekleurige wolkjes van den naderenden morgen beginnen te zweven over het nachtelijk graauw tegen dat de zon zal opgaan, zoo speelde het blijde glimlachje dier hope der vrome vrouw om den mond, thans helderder dan ooit, want zij las in den Weg der zaligheid van den waardigen egeling, en het was haar als maakte zich de persoon van jezus los uit de schilderij, die hij ophangt van de hemelvaart, en als zweefden de woorden over des Heilands lippen: ‘Mijnen vrede late ik u.’
Daar klonk de schel, en een ligte voetstap naderde. Mevrouw leman legde haar boek weg, en met

{==247==} {>>pagina-aanduiding<<}
een gelaat, nog stralende van het licht des olijfbergs, ontving zij haar bezoekster, op wier gezigt enkel donkerheid rustte. Beide staken tegen elkander af, als de zon en een regenwolk; doch laat dit zoo zijn! uit de ontmoeting van droppels en stralen wordt immers het liefelijkste hemelteeken, de regenboog, uit de botsing van twijfel en geloof de schoonkleurige hoop geboren?
‘Ei, daar doet gij wel aan, dat gij mij eens komt bezoeken, lieve clara!’ sprak Mevrouw leman, haar omhelzende; ‘heeft het schoone, zachte weder u daartoe uitgelokt?’
‘Zacht, lieve tante! Er blaast een allerscherpste noordewind; 't is regt koud nu de zon ondergaat.’
Mevrouw leman zag naar buiten in den tuin. De wind zweepte de kale twijgen der popels, en sloeg de ontbladerde toppen, waarover de Novemberzon al dalende haar amberkleurig schijnsel deed zweven, kletterend tegen elkaâr. ‘Gij hebt waarlijk gelijk,’ zei zij glimlagchend. ‘Ik was nog verdiept in hetgeen ik gelezen had. Het was licht en warm onder de palmen van het schoone Palestina. Ik vergat geheel, dat ik nog in 't koude land was.’
‘Wel koud!’ zuchtte clara.
‘Koud, maar gezond, mijn kind! Te vroege warmte verdroogt in plaats van te rijpen.’
‘Zouden we ook niet bevriezen kunnen onder te lange koû?’ vroeg clara rillende, en voegde er moedeloos bij: ‘Ik kan niet langer zonder een zonnestraal.’

{==248==} {>>pagina-aanduiding<<}

‘De zon is er, lieve! aan haar zal het niet ontbreken; de vraag is maar of wij ons zelve in haar schijnsel plaatsen; het is altijd onze schuld als wij in koude en duisternis omdolen sedert de eeuwige zon der geregtigheid over ons is opgegaan. Laat hooren, wat u scheelt.’
‘Vraag liever, wat mij niet scheelt. Een ding scheelt mij, mijn lot is te zwaar. Ik wenschte, dat ik dood was.’
‘Foei, welk een wensch, clara! zeg mij, wat u hindert, en ik wil zien, of ik u niet zou kunnen troosten.’
‘Geef mij rust,’ ademde clara, afgemat nederzinkende op een stoel. ‘Ik wil geen troost, rust, koude, doode rust is al wat ik vraag voor dit gloeijende hart. O, ik wenschte, dat ik in het koele graf lag, dan zou hij mij vergeven.’
‘Dus een verliefde twist! en daarom zoo veel overdrijving? Zonder zulk een droevig einde zal montfoort dit immers toch ook doen, of gelooft gij, dat liefde den dood noodig heeft, om verzoend te worden?’
‘Neen,’ fluisterde clara, het hoofd verbergende aan de borst van haar tante, ‘de liefde niet; maar, tante, zeg 't aan niemand.... ik geloof, neen, ik weet het zeker, hij bemint mij niet.’ Wild zag zij rond, of zij ook beluisterd werd, en ging toen luider voort: ‘Ziet gij, nu zou ik mijn vernederd hoofd wel willen begraven in mijn lijkkleed. De wereld, de hatelijke wereld zou mij dan niet bespot-
{==249==} {>>pagina-aanduiding<<}
ten, als zij zag hoe bleek de smart, door hem over mijn leven gebragt, mijn wangen, en hoe graauw zij mijn lokken gemaakt had; en hij, hij zou er om weenen, al was het slechts de dichter om een, die zoo jong gestorven was,’ vervolgde zij bitter, en toen eensklaps weder verteederd, snikte zij: ‘Ach, alexander, indien ik u verlaat, wie zal u zoo lief hebben, wie?’
Mevrouw leman peinsde, wat hier pligt ware. Zij stond tusschen twee vrouwen, die zij lief had; doch de eene was als de gouden bloem, die met opgeheven stengel het gelaat naar de zon keert en zijn licht volgt; de andere was een slingerplant zonder steun, en haar ranken lagen nedergeworpen in 't stof. De kinderlooze had een moederhart, het ongelukkigste kind was haar 't liefste. Zij drong den naam terug, die op haar lippen zweefde, en verzocht alleen, dat clara haar vertellen mogt, wat haar zoo bitter bedroefd had.
Deze begon dus haar lang en smartelijk verhaal. Zij vertrouwde Mevrouw leman al wat zij geleden had in haar betrekking met montfoort, en telkens schudde deze het hoofd. Eindelijk besloot clara met het laatste tooneel, met zijn vertrek zonder haar meer te zien. ‘Had ik dat verdiend?’ vroeg zij.
‘Ik had het u ten minste kunnen voorspellen, mijn kind! Gij hebt zeker onvoorzigtig gehandeld; glj hebt er niet aan gedacht, hoe prikkelbaar de ziel was, die gij aldus griefdet. Doch dit is minder aan u te wijten, dan daaraan, dat gij de vrouw niet waart

{==250==} {>>pagina-aanduiding<<}
voor dien man. Twee zoo ligtgevoelige wezens nevens elkaâr, hoe kon het goed gaan? De man van genie heeft minder noodig verstaan dan wel ontzien te worden; zijn aangeboren aandoenlijkheid eischt een onuitputtelijke zachtmoedigheid in haar, die hij beurtelings zalig en ellendig maakt door zijn liefde; terwijl zijn gewoonte, om zich steeds bezig te houden met zich zelven, een geheele toewijding en een volkomen zelfverloochening eischt. Gij weet, moliere nam zijn keukenmeid tot vertrouwde van zijn werk; ik vrees, dat gij naauwelijks zulk een geschikte hoorster zoudt geweest zijn voor uw vriend, als deze voor haar meester.’
‘Helaas!’ zuchtte clara, ‘waar is de tijd gebleven, toen ik veeleer dweepte, dat ik zijn Muze zou zijn?’
‘Waar, mijn lieve? daar, waar al de illusies blijven, waarmede wij ons leven beginnen, opgelost in de lucht; ze gelijken het noorderlicht, dat langen tijd aan den hemel flikkert, om straks weder in nacht onder te gaan, Zoo gaat het met onze verwachtingen, zoo lang zij blijven zweven in den dampkring der aarde, en niet stijgen tot boven de nevelen, waar het vaste, eeuwige licht schijnt.’
‘Hoe had ik gedacht nu het geluk gegrepen te hebben, het geluk waarnaar ik smachtte, sedert mijn hart denken kon!’
‘Ach, mijn lieve, hoe kondt gij vergeten, dat de grondslagen moeten waggelen, die wij op den zand grond van aardsche zaligheid hebben neêrgelegd. Hoe

{==251==} {>>pagina-aanduiding<<}
kondt gij uw groot hart klein genoeg schatten voor eenigen afgod? Hoe veel minder schuld heeft montfoort aan uw ongeluk dan gij zelve. Geloof mij, mijn kind, wij moeten liefhebben eerst den hemel en dan de aarde, eerst God en dan zijn schepsel, Wie deze orde wil omkeeren, hij zal, hij moet lijden.’ Mevrouw leman zweeg, en verzonk in gedachten.
Welke? Dat zoudt gij niet gevraagd hebben, als gij den blik had gezien, dien zij vallen liet op den verlepten ruiker op den hoed tegenover haar, die scheen te zeggen: ‘Alle vleesch is als gras, en alle heerlijkheid des menschen als een bloem des gras; het gras is verdord en de bloem is afgevallen;’ en die vervolgens afdwaalde naar de onafgewerkte teekening, die sprak van te vroeg heen gaan, en die rustte op de stomme guitarre, wier zwijgen alleen een luide klagt was. Niet lang echter duurde dit oogenblik van droef gepeins. Zij sloeg het oog al ras op naar den hemel, die gekleurd werd door den ganschen rijken weêrschijn van het ondergegane zonnelicht, en blonk van violet en goud, tot daar deze tinten door allerlei nuances heen zachtkens ineensmolten met het avondgraauw. ‘Zalig zijn de dooden, die in den Heer sterven! Ja zegt de Geest, van nu aan,’ zei ze met een heldere stem en nog klaarder oog.
‘O was ik ook, waar anne juicht!’ snikte clara.
‘Amen, mijn kind; doch zoo gij haar dáár wilt volgen, hebt gij moed, om 't haar hier te doen ?’
‘Ik heb, ik geloof, ik hoop, dat ik dien heb. Gij

{==252==} {>>pagina-aanduiding<<}
hebt gelijk, ik moet hem opgeven. Hij zou mij ongelukkig, ik hem niet gelukkig maken - indien ik dat konde - meent gij, dat ik het zou kunnen?’ Zij hield zich nog vast aan een stroowisch.
Mevrouw leman schudde het hoofd.
‘Nu, dan is het ook maar beter,’ hernam clara strijdende, om haar kalmte niet te verliezen, ‘dan is het geraden, dat....’ zij kon haar eigen vonnis niet vellen, ‘zeg mij dan maar wat ik doen moet, tantelief! ik geef mijn wil gevangen aan uw wijsheid. Zeg maar, wat ik doen moet.’
‘Geef mij nu moed,’ bad Mevrouw leman in stilte den hemel, en toen begon zij de smartelijke kuur, en ontdekte clara, dat er een vrouw was, die montfoort eens aangebeden had, en zoo als zij uit alles opmaakte, thans nog beminde, en dat die vrouw beter voor hem geschikt zou zijn, en hem gelukkiger kon maken dan zij. Met al de heldhaftigheid des Christens, die voelde, dat nu het oogenblik daar was om winst te doen voor den hemel, volbragt Mevrouw leman haar taak; alleen wendde zij het zachte oog af, als zij clara zag trillen en wegkrimpen onder de pijn dier ontdekking, en zij sprak voort tot deze alles wist, behalve den naam der benijdenswaardige. ‘En nu weet mijn clara wat zij doen moet, niet waar?’
Deze knikte; spreken kon zij niet.
‘En wilt gij nu den naam uwer mededingster weten?’
‘Nog niet,’ stamelden de bleeke lippen; ‘ik

{==253==} {>>pagina-aanduiding<<}
mogt haar haten, omdat hij haar lief heeft.’ -
‘Ik ben zeker, dat gij uw edelmoedigheid te kort doet zoo gij dat vreest, lieve clara!’ sprak Mevrouw leman, die meende, dat het barmhartiger zou zijn haar thans alles te zeggen, dan later den genadeslag aan haar hoop te geven, die even als de polijp telkens weder aangroeide; ‘het zou ook niet goed zijn, om reeds dadelijk den voet van het pad der zelfverloochening af te wenden, bij den eersten steen, dien men ontmoet. Gij moogt lijden onder die zelfoverwinning, maar haten zult gij niet. Wilt gij, kunt gij nu den naam hooren?’
clara's hoofd zonk op haar horst, als wilde zij dus gebogen den slag afwachten, terwijl zij zuchtte: ‘Ik ben bereid;’ en angstig luisterde zij.
‘marie!’ zei Mevrouw leman zacht.
Het schoone hoofd zonk lager, en de eerste tranen druppelden op de gevouwen handen; die naam was zwaarder te dragen dan eenige andere ter wereld. ‘Dus onder mijn eigen oog,’ mompelde zij.
‘Onder uw eigen oog, wat? Kind, kind, verdenk niet. Onder uw oog de volkomenste afstand, de blijmoedigste zelfverzaking, de Christelijkste zielskracht; onder uw oog een schoon voorbeeld ter navolging; zoudt gij minder sterk willen zijn dan zij?’
Zwakker dan marie, zwakker dan de vrouw, die zij beneden zich gesteld had, die hij beminde, dat wilde clara niet zijn; de overmaat der beproeving verhief haar boven dezelve. ‘Neen,’ zei ze, en

{==254==} {>>pagina-aanduiding<<}
droogde zich de oogen; ‘indien hij haar bemint, mij zal hij niet verachten.’
Mevrouw leman versterkte dien nuttigen trots, en onderzocht niet al te streng, welk gevoel het was, dat clara zoo deed handelen. Zij wist, dat de bron der menschelijke deugd niet altijd ontspringt uit de zuiverste ader; zij wist, dat God het zijn menschenkinderen vergeeft, indien zij beginnen met op hun en niet op zijn wijs tot hem te komen, en dat hij verzoening doet over het offer, dat hem toegebragt wordt, al is 't niet naar de reinigheid des heiligdoms; zij wist, dat hij langzamerhand zuiveren wil, wat hem zijns onwaardig wordt aangeboden, en nog met de smet des stofs bezoedeld is.
Na een lang en rustig eindigend gesprek verliet clara in den laten avond de vrouw, tot welke zij nu geheel en voor altoos wedergekeerd was. Toen zij buiten kwam vroor het voor de eerste maal, en schooner dan in den heldersten zomernacht tintelden de starren aan de lucht. In den winter toch voert de nachtelijke hemel bij uitsluiting het gebied over de aarde. Als deze hem de helft van haar dag en al haar bloemen heeft afgestaan, dan beloont hij haar door de pracht zijner starren te vermeerderen, als wilde hij haar over de aardsche vergankelijkheid troosten met de hemelsche majesteit zijner lichten. Toen clara het prachtige starrebeeld van den reusachtigen Orion voor zich zag stralen, toen voelde zij haar hart opgeheven naar boven, en zij vergat voor

{==255==} {>>pagina-aanduiding<<}
een oogenblik, dat de koude beneden de laatste bloem van haar leven gedood had.
Te huis gekomen begaf zij zich naar haar kamer zonder marie te zien, en voltooide in de stilte des nachts haar moeijelijke offerande. 's Morgens verscheen zij op den gewonen tijd aan het ontbijt. ‘Gij ziet bleek, lieve clara!’ merkte marie aan, terwijl zij de boteram van alfred aan dobbelsteenen sneed tegen dat het kind opkwam.
‘Vindt gij dat?’ vroeg deze. ‘Het kan zijn. Ik droomde - dat montfoort mij niet meer beminde.’
‘Droomen zijn bedrog,’ antwoordde marie opbeurend.
‘En ik droomde, dat hij u lief had,’ ging clara uitvorschend voort.
marie bloosde. ‘Een droom beteekent altijd het tegenovergestelde,’ zei ze onthutst.
‘Doch zoo deze eens profetisch ware?’
‘clara,’ bad marie, ‘scherts niet zoo wreed; zie uw wang wordt nog bleeker onder dien jok, en ik,’ zij aarzelde, ‘ik kan op dat punt niets verdragen dan ernst.’
‘Gij moogt het daarvoor houden, indien gij wilt,’ antwoordde clara met een doffe stem; ‘ik weet alles, marie.’
‘Vergeving!’ snikte deze, zich voor haar nederwerpende. clara hief haar vriendelijk op. ‘Wat zou ik u te vergeven hebben, marie? dat het lot u zijn eerste liefde schonk, en dat uw deugden u die deden

{==256==} {>>pagina-aanduiding<<}
behouden? en toch zou ik u beide misschien kunnen verwijten, dat gij mij dit verborgen hieldt.’
‘God is mijn getuige, dat ik zelve het nooit geweten, het eerst sedert korte dagen vermoed heb, clara! ik meende altijd, dat het zijn medelijden was, dat hem bestuurde in zijn aanzoek. Weet gij....?’
‘Niets zekers, doch ja, nu het verhaal van mijn tante mij de oogen geopend heeft, nu herinner ik mij duizend kleine dingen, waarin zijn liefde voor u doorstraalde. Nu weet ik wel, hoe zijn oogen u volgden, hoe het onverwacht geluid van uw stem hem deed opschrikken, hoe uw binnentreden elk gesprek afbrak, zelfs het belangrijkste. Hoe trok alfred hem aan, niet omdat het mijn kind was, maar omdat hij u aanbad.... O, ik weet het zeker;’ en zij sloeg de handen voor haar oogen, doch wat baatte dit? ook achter dien blinddoek stond het beeld van montfoort en diens liefde voor een ander.
‘Vergeef mij, clara!’ bad marie nogmaals, ‘indien ik u rampzalig maakte, ik zweer u, dat ik het onwillens en onwetens deed. Nu mijn oogen geopend zijn, zal ik weten te handelen; ik vertrek van hier naar het einde der aarde, zoo het noodig is. montfoort zal mij nooit meer zien, dat zweer ik u, nooit.’
‘Neen, marie, zoo zal het niet zijn. Hij zal u wederzien, en gij zult zijn gelukkige bruid worden. Dezen zegen zal hij ten minste verschuldigd zijn aan haar, die hij.... doch dat doet er niet toe! Welk mensch kan tegen de omstandigheden? Zoo gij slechts

{==257==} {>>pagina-aanduiding<<}
uw toestemming geeft, ik zal hem schrijven, dat hij vrij is, dat het aan hem staat, om gelukkig te worden.’
‘En gij dan?’ vroeg marie, de armen om haar heen slaande.
Nu was het clara's beurt om een liefkozing te benatwoorden, die zij naauwelijks dulden kon. ‘Ik,’ sprak ze, en wees marie zachtelijk af, ‘ik zal bidden, dat des hemels liefde het gekrookte riet steune en dat hij aanneme, wat door zijn schepsel verworpen werd.’
Op dit oogenblik trapte alfred met de kleine voeten tegen de deur, om binnengelaten te worden. marie wilde hem opendoen, maar clara wenkte haar te blijven zitten. Zij stond zelve op, en den binnenstuivenden knaap opvangende, drukte zij hem onstuimig aan haar borst.
marie was het gebeurde als een droom, en zij wist nog niet of zij er zich over verheugde of bedroefde. In elk geval moest clara of zij het offer zijn; dat zij het niet zou zijn, kon haar naauwelijks troosten, als clara het was. Zij was daarenboven opgevoed onder lijden, en vreemd aan de vreugde; het wilde er nog niet bij haar in, dat zij gelukkig worden kon, worden zou. Ja, het scheelde weinig, of zij vreesde die hoop als iets nieuws, als iets schuldigs, zoo zeer had het lot haar gewend, het onderdoen voor anderen als pligt te beschouwen; en zij had een zekere rust gehad bij haar volslagen onderwerping aan de schikkingen des

{==258==} {>>pagina-aanduiding<<}
hemels. Zeker dit was verkeerd! Of zou voorbijzien van Gods liefde onschuldiger zijn, dan klagen over zijn beproevingen? De mensch is nog maar half goed, die alleen het kwade uit Zijn hand aanneemt en het goede niet. Het leven is niet alleen een gave voor den hemel die volgt, het is zulks reeds voor ons tegenwoordig bestaan. Wij mogen het dus niet enkel dragen, wij moeten het ook genieten.
Terwijl marie nog altijd in gepeins verzonken nederzat, en haar onwillige hand telkens weigerde de naald te voeren, die zij tusschen haar vingers genomen had om - zij wist niet wat te doen, trad clara de kamer binnen met een blad papier in de hand. ‘Zie hier een brief van mijn, van onzen reiziger,’ verbeterde zij schielijk, ‘en daar montfoort nu eigenlijk meer uw eigendom is, dan de mijne, wil ik mij zelve de vrijheid niet geven, dien alleen te genieten.’ Zij brak het zegel van den brief, en beproefde dien overluid te lezen, maar haar stem was onvast, en zij wenkte marie om liever zelve mede te lezen. Deze boog zich over den schouder der jonge weduwe, en met even snel kloppende harten lazen beide elk voor zich, wat montfoort geschreven had.
Eigenlijk betrof de brief marie geheel; want hij handelde hoofdzakelijk over haren vader, en montfoort beschreef tot in elke kleinigheid, die het der dochter aangenaam kon wezen te weten, waar en hoe hij hem gevonden had. Het een en het ander

{==259==} {>>pagina-aanduiding<<}
was niet zeer opbeurend, want de Heer vernon bevond zich in de gevangenis, en ten einde raad. Hij was wanhopig, dat eindelijk het verdriet hem zoo vast bij de kleederen gekregen had, dat hij het niet ontloopen kon. Immers hoe groot een optimist hij ook was, kon hij toch geen bloemkrans ophangen aan den naakten muur van een gevangenis, in welker gewelf nog daarenboven het zwaard der geregtigheid aan een hair boven zijn hoofd zweefde. Verder had het montfoort toegeschenen, als of de Heer vernon meer de dupe geweest was van helmont's escroquerie, dan zijn medepligtige; en indien bet hem kon gelukken dit den regter te bewijzen, dan voedde hij alle hoop op een gunstigen afloop van zaken. In allen geval was het een groote troost, en kon het van eenig nut zijn voor den Heer vernon, dat een warm vriend zich zijner aantrok in het vreemde land. ‘Verzeker Jufvrouw vernon, dat ik niets onbeproefd zal laten, en geloof, lieve clara, dat ik hier even als overal de beste wenschen koester voor uw geluk;’ zoo luidde het slot van den brief.
‘Het is als had montfoort reeds voorzien wat hier gebeurd is,’ merkte clara met een flaauw lachje aan; ‘de brief is enkel voor u geschreven.’ Nogtans vouwde zij hem toe en stak hem in haren boezem. Hoe gaarne had marie hem nog slechts even gezien, voor een oogenblik in haar eigen handen gehad, zich nog eens overtuigd, dat montfoort bij het schrijven aan haar en aan haar alleen gedacht had;

{==260==} {>>pagina-aanduiding<<}
maar dit gebeurde niet, want clara schoof haar leunstoel terug, en stond op om heen te gaan.
Tweemaal was het eten reeds aangediend, eer zij weder te voorschijn kwam. Zij had een tamelijk dik paket in de hand, en zond den knecht, die gewoonlijk aan tafel diende, weg om te vernemen, wanneer de buitenlandsche post vertrok, als zag zij niet eens, dat zijn dienst noodig was bij den maaltijd. ‘Ik vrees, dat gij mij dezen morgen zeer ongezellig zult vinden, lieve marie!’ zei zij tot deze, ‘maar ik hield mij toch met u bezig, al was het slechts in den geest; ik schreef aan montfoort. Zijt gij niet nieuwsgierig om te weten, wat?’
‘Ik hoop niet....’ stamelde marie.
‘Gij hoopt niet, wat? Neen,’ ziende, dat zij wilde spreken, ‘neen, laat uw mond niet zeggen, wat het hart niet meent, en laat mij u verzekeren, dat ik niet minder om mijnentwil dan om den uwen verlang, dat deze zaak ten einde komt. Ik heb montfoort dus alles gemeld, zoowel mijn besluit als mijn wensch. En nu, steek mij, zoo gij wilt, het waslicht aan, om den brief toe te lakken. Neen, brand mij niet;’ de bevende handen van marie lieten het kaarsje bijna vallen op haar vingers; ‘wees voorzigtig, meisje; ik geloof, dat ik pijn genoeg leed voor dezen dag.’
‘En meer dan te veel door mij, dierbare clara!’
‘Zeg dat niet, mijn lieve! niet door u, en niet door hem, noch, zoo als ik thans geloof, door mij zelve;

{==261==} {>>pagina-aanduiding<<}
maar omdat het zoo zijn moest, willen wij maar zeggen. Ziedaar nu een regt mooi lak;’ vervolgde ze, welgevallig haar volmaakt afgedrukt wapen, een kruis op een veld, beschouwende, ‘en ik tart montfoort om er aan te zien, dat de vingers trilden, die het er op drukten.’
‘Mevrouw, de post vertrekt over een half uur,’ berigtte de teruggekeerde lakei.
‘Goed jan; neem terwijl de tafel maar af.’
‘Afnemen, Mevrouw?’ vroeg deze, zonder zijn ooren te kunnen gelooven.
‘Ja jan, ten zij Jufvrouw vernon iets mogt verkiezen; zeg ook aan de kindermeid, dat zij alfred niet beneden brengt voor het dessert, en haal mij een glas water.’
jan verliet de kamer en ging naar de keuken, zeggende: ‘Nu, wat aan die twee binnen scheelt weet ik niet; maar gek lijken zij, dat is zeker. Begrijp; ze hebben geen mond gezet aan de kalfsborst noch aan die lekkere zalmstaart, die mij de tanden doet wateren.’
‘Haal hem maar gaauw hier, jongen, dan zullen wij verstandiger zijn,’ sprak de keukenprinses.
‘En als zij er dan morgen naar vragen, ant?’
‘Domoor, dan heeft Minet hem opgesnoept; waar dienen de katten anders voor in een keuken, waar nog nooit een muis liep?’

Wel nooit stond iemand meer verbaasd dan mont-
{==262==} {>>pagina-aanduiding<<}
foort, toen hij den volgenden brief van clara ontving in antwoord op den zijnen.

alexander, laat alles tusschen ons afgedaan zijn!... Er volgde een ledig vak, waarop de sporen van tranen nog zigtbaar waren; toen ging de schrijfster aldus voort:
Ik heb de pen eenige oogenblikken nedergelegd, en ik heb gestaard op de zwarte letters van die donkere woorden; ik moet mij nog aan haar gezigt gewennen, al heb ik ze reeds lang zien zweven in de geheimzinnige verte van een bang voorgevoel. Daar staan zij nu, en verschrikken mij geestenzienster nog even zeer als toen zij voor het eerst als een cauchemar mijn borst drukten. Daar staan zij nu voor mijn oogen, zonder gelijk vroeger te verdwijnen met het daglicht, dat ze altijd plagt te bannen. Is er harder woord dan het woord scheiding, montfoort?
Aan wien ligt het, aan u.... aan mij? Hoe ongaarne wentel ik op uw hoofd, wat dat dierbaar hoofd kan drukken, en toch weigert mijn brekend hart, om alleen den zwaren last der schuld te dragen, en indien het van mij vermetel ware te wachten, wat ik niet vorderen kon, was het van u voorzigtig te beloven, wat uw eigen niet meer was?
Ik heb veel geleden in den tijd onzer verbindtenis; ik ken niets anders dan een leven van smart; laat ik u iets van mijn jeugd zeggen. Mijn aanleg tot onvergenoegdheid verbitterde reeds de spelen mijner kindsheid, en mijn opgewondene verwachtingen van

{==263==} {>>pagina-aanduiding<<}
het leven maakten, dat de rozen mijner jeugd mij nooit blozend genoeg en haar dorens mijn kwetsbaar hart onverdragelijk waren. Mijn inwendige wrevel werkte terug op hen, die mij omringden; ik was een gehaat kind en een onbemind meisje, en dat terwijl ik voelde, dat ik regt had op meer dan gewone liefde. Elke nieuwe dag bood mij hetzelfde onopgeloste raadsel, en daar was niemand, die mij zeide, dat dit daaruit voortsproot, dat ik meer wilde zijn dan een kind en meer dan een meisje. Mijn moeder.... doch neen, de ligtzinnige vrouw, die mij het leven gegeven had, was mij geen moeder; mijn vader, wiens geest in mij was overgegaan, heb ik nooit gekend. Wat moest het gevolg zijn van mijn blindheid? dat ik de wereld haatte en haar trotseerde, die mij naar mijn meening zoo onregtvaardig vertrad; zij wreekte zich duizendvoud: ik was een tijd lang an outcast der maatschappij, en toen ik daar stond, alleen ‘among them, but not of them,’ toen voelde ik, dat geen vrouw zoo staan kan, en dat ik niets was dan een vrouw, een zwak wankelend wezen, dat reikhalsde naar liefde, naar een steun, al ware die slechts van riet.
Omstreeks dien tijd hield de Heer meinier om mijn hand aan. Ik meende, dat ik den man niet vinden zou, dien ik beminde, omdat ik niemand of niets lief had dan het ideaal van mijn verbeelding. Ik was ongelukkig in het huis mijner moeder, die in mij haatte wat zij niet begreep - het huwelijk alleen stelt de vrouw op haar plaats, in onzen kring althans -
{==264==} {>>pagina-aanduiding<<}
en ik meende het verstand zou voldoende zijn, om mij mijn pligten te doen vervullen.... Dwaze, die ik was! de liefde zelve gaat gebukt onder de zwaarte van het juk des huwelijks, en wat zou dan het verstand? Ik was dus, zoo als te voorzien was, een slechte gade, en, zoo ik nu vreeze, naauwelijks een goede moeder; de onophoudelijke zelfverloochening, die het huwelijk van de vrouw vordert, zelfs de schaduw van een offer bragt ik niet. In plaats van één te zijn met den man, dien ik genomen had, stond ik daar geheel op mij zelve, en weigerde mij met hem te identifieren. Schoon meinier mij uit liefde getrouwd had, montfoort, hij was een man, en bemint uw geslacht wel iets anders in de vrouw dan wat het verlangt in haar te vinden? Denk aan u zelven, en zeg geen neen. Zijn aanbidding werd liefde, zijn liefde koelheid. De keten, die ons bond, zou beide welhaast te zwaar geworden zijn, toen de dood die verbrak.
Daar stond ik nu nogmaals alleen, doch vrij. Ik wilde veel verbeteren; ik maakte allerlei goede plannen; onder deze allen brak de zon der liefde door aan mijn bewolkten hemel. Gij gaaft uw gedichten uit en ik beminde u.O driewerf zalige tijd, toen ik uw beeld uit de wolken zag nederdalen op de aarde! O zoete dweeperij, toen ik mij diets maakte, dat gij voor mij, ik voor u geboren was, en ik even vast geloofde, dat ik u ontmoeten zou, als dat uw ziel haar verwantschap aan de mijne zou herkennen. Hemelsche droom! waarom zijt gij geen droom gebleven? Omdat zich gelukkig te droomen gevaarlijker

{==265==} {>>pagina-aanduiding<<}
was voor uw ziel, dan de wezenlijkheid zijn kan voor anderen, zegt mijn tante. Welnu, het zij zoo! ik ben ontwaakt.
Het vervolg van mijn geschiedenis kent gij, montfoort. Gij weet, hoe gemakkelijk ik geloofde, dat gij mij bemindet; aan uw eerste liefde hechtte ik niet; dat moest slechts een begoocheling der zinnen geweest zijn, want ik alleen was voor u geschapen. Bedenk, wat ik geleden heb, toen ik eerst daaraan, en vervolgens aan uw wederliefde twijfelde, en vergeef mij, dat ik zoo lastig en zoo ligt geraakt was, als ik mij zelve nu bewust ben geweest te zijn. Ik zag al spoedig, dat gij een vrouw begeerdet, wier wezen in het uwe versmolt; dat gij u de liefde dacht als een tamgemaakte duive, die gij op uw schouder kondt lokken, als gij begeerdet met haar te kozen. Ik ontdekte dit en zuchtte, doch zonder nog te wanhopen aan de mogelijkheid van zoo voor u te worden. Gij weet niet wat de vrouwelijke liefde kan; de mijne had mij klein gemaakt, daar gij mij niet groot hebben woudt; ik had u alles opgeofferd, mijn aanspraken, mijn geest, tot mijn hartebloed toe. O, alexander, indien gij mij slechts bemind hadt.... Doch nu is dit voorbij; ik weet alles, en zoo ik het ondernam te strijden tegen een liefde, die ik volgens uw eigen woorden gestorven waande, ik leg nu de wapens neder tegenover de levende, die alles voor zich heeft, uw eerste warmte, uw jeugd, uw herinneringen, alles.
Dank mij dus niet, als ik u uw vrijheid terug geef;

{==266==} {>>pagina-aanduiding<<}
ik zou geen hart begeeren, dat niet wenschte mij toe te behooren, en niets zou mij dieper vernederen, dan uw hand als een aalmoes te ontvangen. Dat hart, dat gij versmaad hebt, wil u niets meer te danken hebben; zelfs geen leed of rouw vraagt het van het uwe; want van dit oogenblik af is het zich zelve genoeg. Ga dus, en neem van mij als de eenige gave, die ik u geven kan, als de eenige erfenis eener gestorvene, de hand aan van marie vernon, van uwe - beminde. Zij is uwe gansche liefde waardig; de engelachtige dochter zal zeker een goede gade zijn. Laat mij u zeggen, dat er geen reiner schepsel op aarde leeft dan zij is. Zij is een van die wezens, welke God schoon en zuiver schiep, zoo als de parel in de diepte; daar zijn er, die even als de diamant eerst reiniging en afslijping moeten ondergaan eer zij schijnen wat zij zijn - edelgesteenten; eer hun eigen wordt wat, schoon verborgen, toch in hen lag - helderheid. Meent gij, (ik vraag u niet of zij meer schitteren zullen?) maar meent gij niet, dat ook deze zuiver en helder zullen worden, als de scherpe steen zijn dienst gedaan heeft?
Doch om weder op marie terug te komen, gij zult nooit iets in haar vroeger leven vinden, dat haar tot verwijt kan strekken; want zoo het zwak was, dat zij u tot het slagtoffer van haar eed van stilzwijgendheid maakte, welk een hemelsche deugd lag niet in die zwakheid. Zij had haar moeder plegtig beloofd, dat niemand weten zou, dat de man, met welken gij haar zaagt, de heelmeester was, die de lijderes verpleeg-
{==267==} {>>pagina-aanduiding<<}
de, en - zij offerde aan dien eed haar gansche geluk, gewillig en zachtmoedig.
Beloon eindelijk dezen Engel, zoo geheel voor u geschikt. Schrijf haar zoo spoedig mogelijk, maar - zie haar nog niet. Ongaarne zou ik haar uit mijn huis zien vertrekken, eer zij in het uwe overging, en even weinig.... Doch mogelijk is mijn eisch hard, en vergrijp ik mij aan uw geluk in hetgeen ik van u verge....? Kom in dat geval gerust, montfoort! Ik ben niet jong meer, ik zal kunnen dragen wat noodig is. En toch beken ik, dat ik gaarne dat uitstel had, als het uiterlijk bewijs van een korten rouwtijd over een vroeger huwelijksplan. Ik zou u dankbaar zijn zoo gij aan een gestorven heil dit offer brengen wildet. Doch nog eens, valt het u te zwaar, kom dan terstond hier, en zie en beproef de vriendin, die gij hebt in

clara meinier.

Met een mengeling van tegenstrijdige aandoeningen viel het blad montfoort uit de hand. Daar was iets van vreugde en van smart, van voldoening en van ontevredenheid, en veel van zelfbeschuldiging en berouw in het gevoel, waarmede de lezing van clara's brief hem vervulde. Hoe weinig edelmoedig had hij gehandeld jegens de vrouw, welker eenige liefde, welker eenig geloof, welker eenige hope hij geweest was. En beschuldigde zij zich, hij voelde allerdiepst, hoe veel er aan hem te wijten was van het

{==268==} {>>pagina-aanduiding<<}
voortdurend misverstand, dat in hunne kortstondige betrekking geheerscht had; daarbij al haar feilen waren die der liefde geweest, en de zijne.... Hij bedekte zich het gelaat met de handen, en eenigen tijd onderdrukten de stem van zijn geweten en de verwijten van zijn edel hart de blijdschap, waarmede hem het vooruitzigt vervulde van marie de zijne te mogen noemen; ja misschien had hij in den eersten oogenblik er toe kunnen komen, clara's afstand van de hand te wijzen, en zich nogmaals aan haar te verbinden, indien hij niet begrepen had, dat zoo als zij geschreven had, alles tusschen hen voorbij moest zijn, en dat clara de vrouw niet was om als een gift aan te nemen, wat zij te trotsch was geweest om als een regt te ontvangen. Het moest dus zoo zijn; aan haar kant zou blijven al wat de liefde groots en de edelmoedigheid verhevens heeft; doch het viel den jongen man moeijelijk, zich dit te laten welgevallen, en zich in beide opzigten overwonnen te zien door Mevrouw meinier. Daar was een sterk gevoel van zelfvernedering in den brief, waarin hij clara schreef, dat hij haar weldaad - aannam. Dit alleen schreef hij haar; niets meer, niets anders; geen woord van berouw, van leed over haar besluit. En toch, daar lag iets groots in zijn geheel zwijgen van zijn smart over haar verlies; het was een boete voor hem zelven, een hulde aan clara, en een offer aan marie. De laatste mogt niet weten, als hij haar sprak van zijn liefde en zaligheid, dat een kleine wolk die beide tijdelijk

{==269==} {>>pagina-aanduiding<<}
verduisterde; zij mogt niet vermoeden, dat montfoort te gelijker tijd clara betreuren kon en marie aanbidden.
De inhoud zijner brieven maakte marie zalig, en stelde clara te vreden. Zij had zich zijn schrijven niet anders voorgesteld, niet anders gewenscht; zij gevoelde te goed, dat elke meer teedere toon nog te gevaarlijk voor haar rust zou geweest zijn, dat zij nog verre was van zoo vrij te zijn van zijnen invloed, als zij hem had zoeken diets te maken. Haar liefde verloochenen, dat kan de vrouw, als de handhaving van haar waarde dit vordert, en de geliefde ophoudt die te begeeren; maar die met vaste hand uit haar ziel te rukken, haar te dooden.... mij dunkt een man alleen kan daartoe de kracht hebben. Voor de vrouw bestaat alleen de ver uitgestelde mogelijkheid van - te vergeten. Naar deze was het dan ook, dat clara uitzag als de matte pelgrim naar het land der rust. Als deze laatste hartstogt dood zou zijn voor haar, zou zij dood blijven voor elke andere, dan was de strijd tusschen vleesch en geest geeindigd, en zij zou meer dan in een klooster een Godgewijde zijn. Breken met montfoort, was breken met het stof, met de zinnelijkheid, met de wereld.
Dat zij aanvankelijk begonnen was zich van deze allen los te maken, toonde haar geheel veranderde stemming; alle bitterheid verdween uit haar ziel, en van lieverlede verkreeg zij die gelijkmatigheid van

{==270==} {>>pagina-aanduiding<<}
humeur, die dezulken eigen is, wier hoop op vaster grond geankerd is, dan op het dwarrelende zand van aardsch geluk.
Het gezigt van clara's kalmte had den besten invloed op marie, die nu zich zelve toestond gelukkig te zijn, en te hopen op nog grooter zaligheid. Zij ontlook onder dat blijde vooruitzigt als een bloem-knop onder de meizon, en nieuwe levenslust goot zijn rozenkleur over haar gansche wezen uit, en tooide haar op tegen de ontmoeting van den geliefde, even als de lente zich versiert voor den zomer.
Intusschen ging de tijd met zijn plegtigen gelijkmatigen stap voort. Zonder zich te storen aan de wenschen der beide vrouwen, waarvan de een hem had willen voortdrijven en de andere vertragen, gaf hij den langen winter zijn vollen eisch, en vleugels aan de lentedagen.
Het was een liefelijke avond in Mei, die de beide Dames tot wandelen uitlokte op het buitengoed van Mevrouw meinier. Arm in arm gingen zij onder de hooge beukenlaan, die van het huis naar het hek liep, en de maan wierp door de blaren heen op beide haar kalm licht. Zij zwegen, en clara had het schoone gelaat opgeheven naar den effen hemel, waar langs geen enkele nevel dreef.
‘Welk een heerlijke avond, marie!’ sprak zij eindelijk, zacht de hand drukkende, die op haar arm rustte, ‘en welk een kalme hemel! welk een rust stort die aanblik in de menschelijke ziel; mij dunkt, even als

{==271==} {>>pagina-aanduiding<<}
een vriendelijke hand strijkt hij elke onrust in den boezem glad en effen. Meent gij, marie, dat al wie op dezen oogenblik opziet naar den hemel iets anders zou kunnen gevoelen, dan zijnen vrede?’
marie bloosde, schoon de duisternis zulks aan de vraagster verborg, en de zwanenborst golfde, als bewogen haar wel degelijk onrustige gedachten, en haar hart klopte alles behalve harmonisch met de rust, die het omgaf. Zij zweeg, en beantwoordde clara's vraag niet.
Deze scheen daaraan ook geen behoefte te hebben; haar spreken was slechts een overluid denken geweest. Zij had genoeg aan zich zelve en aan de natuur, van welke zij dit jaar voor het eerst al het heerlijke voelde. Hoe minder wij aan ons zelven denken, hoe meer wij een oog hebben voor God en zijn schepping.
De vrouwen wandelden weder een poos zwijgend voort, tot dat clara's oog van haar hemelbeschouwing neêrdaalde op den grond voor haar. Het schijnsel der bevende bladeren vormde daarop grillige figuren, die met elk windje van gedaante veranderden, gelijk die van den kaleidoskoop bij de minste beweging. Dan waren de weifelende schaduwen spookgestalten, dan weder bloemperken, en dan weder donkere, vormelooze massa's.
‘Zoo rustig boven en zoo wisselziek beneden,’ dacht clara. ‘En wat zijn onze verwachtingen meer dan deze schaduwen, die het licht des hemels

{==272==} {>>pagina-aanduiding<<}
slechts afteekent op de donkere aarde. Wij zien ze voor ons uit zweven in allerlei gestalten, doch als wij er naar grijpen, veranderen zij eensklaps van aanzien, en van bloemen worden het steenklompen.’ Een gevoel als van medelijden met de gelukkige naast haar vloog door haar ziel, en toch moest zij eerst een zucht smoren, eer zij haar deelnemend en zacht vroeg: ‘Eilieve, mijn hartje, welk nieuws behelsde de brief van montfoort dezen morgen omtrent zijn terugkomst?’
‘Zoo gij er mij naar gevraagd hadt, lieve clara,’ zeide marie schroomvallig, ‘zou ik u gezegd hebben, dat - dat montfoort reeds op zijn terugreis is, en....’
‘En dat hij die voleindigd heeft!’ zeide een stem, die de beide vrouwen deed opspringen, digt achter haar.
Het was in de daad de jonge man, over wien zij spraken. Van de bedienden vernomen hebbende, waar de Dames waren, maakte montfoort van het gelukkige toeval gebruik, dat hem toelaten zou clara onder begunstiging der duisternis voor het eerst weder te ontmoeten. Hij wist, dat het onbescheiden zou zijn een ander oog dan dat der liefde te slaan in het heiligdom van een vrouwelijk gemoed, en het was hem bekend, hoe doorzigtig de sluijer was op een gelaat, waarvan de rozen bloeiden en verbleekten met elke gewaarwording, en de kleur wisselde met elken harteklop; daarom kwam hij den knecht voor,

{==273==} {>>pagina-aanduiding<<}
die hem zou aandienen, en verraste de wandelaarsters onder het donker geboomte.
Beide hielden ontroerd op, en een oogenblik stonden daar die drie menschen onder den zoelen avondhemel zwijgend over elkander, en geen woord verried hunne gewaarwordingen van blijdschap of smart. Plotseling echter vermande clara zich, en met zacht geweld de bevende hand nemende, die op haar arm rustte, legde zij haar in die van montfoort, en zich snel verwijderende, liet zij de minnenden achter, om de zaligheid te genieten van het - wederzien.
Het was reeds geen avond meer. De witte leliën bogen knikkend het hoofd onder het gestreel van den nachtwind, en al de bloemen vingen den dauw op, en verspreidden haar geuren als een dankoffer aan den koelen nacht, die den warmen dag vervangen had, toen de beide gelieven nog in zoete vergetelheid ronddwaalden door den tuin. De bloeijende heesters, tusschen welke zij door gingen, strooiden zoo mildelijk hun witte en rozenkleurige bloesems over het paar uit, en de nachtegaal zong in de trillende takken zoo ongestoord het lied van zijn liefde, als wisten boomen en vogels, dat een jong bruidspaar door de dreven wandelde.
En nooit waren menschen gelukkiger dan marie en montfoort het waren in dien schoonen zomernacht, en onder dien helderen hemel. In die korte oogenblikken knopte en bloeide de plant hunner liefde, die reeds zoo lang geleefd en nog geen enkele bloem gedragen had. Doch nu ook, welk een weelde

{==274==} {>>pagina-aanduiding<<}
van volheid, welk een frischheid van jeugd, welk een ontwikkeling van de weêrhouden kracht der rijpheid, welk een speling van kleuren, welk een uitgieting van geuren waren nu het eigendom der wonderbloem. Zoo de stelling waar is, dat de liefde even als de aloë slechts eenmaal bloeit, slechts een enkele reize hemelweelde schenkt, dan hadden de gelieven gewonnen bij dit uitstel, dat hen eensklaps alles dubbel te genieten gaf. Die oogenblikken behelsden de quintessence van het voorledene, en de stroom hunner gewaarwordingen, zoo lang in hun borst besloten, vloeide nu eensklaps over, als de dauw uit den kelk der bloemen.
Hoe te beschrijven, met welke namelooze verrukking de jonge man in het zachte schijnsel der maan dat engelachtige gelaat beschouwde, dat nu vol liefde tot hem opzag; met welk een gevoel van zaligheid hij de zoete, gesmoorde stem van marie een liefde hoorde fluisteren, die in haar openbaring datzelfde karakter van zachtheid en beschroomdheid behield, dat haar altoos gekenmerkt had; hoe de fierheid, die hij gevoelde, de steun te zullen zijn van dat brooze, tengere wezen, dat tot hem opzag, terwijl zij op hem leunde, en welks geest zoo ootmoedig was als haar teederheid sterk? En dan hij zelf! daar werd hij op eens weder jong, daar ontsprongen eensklaps weder al de bronnen van geluk, die door den adem des tegenspoeds opgedroogd waren - zoo als hij meende voor altijd - daar gevoelde hij nog eens dat magtige, aangrijpende, heerlijke gevoel eener eer-
{==275==} {>>pagina-aanduiding<<}
ste liefde; daar zonken de jaren weg, die hun donkere schaduw op zijn hart hadden geworpen, en alles was licht en geluk, alles zaligheid voor den verrukte. O, die bekentenissen, die boetedoeningen, die verzoeningen wegens al wat hij in den ganschen tijd zijner liefde voor marie gevoeld en te haren opzigte misdreven had, hoe hadden zij haar eigen bekooringen, nieuwe genietingen! Hoe duizendmaal vroeg hij: ‘Kunt gij mij dit vergeven, en dat, en dat?’ alleen om van de lippen van marie te hooren: ‘Ik heb u nooit beschuldigd; ik zal nooit gelooven, dat ik u iets te vergeven heb;’ of om nog teederder bewijzen van haar vergevensgezindheid aan het zoete mondje, dat zich schroomvallig afwendde, te ontlokken. Is er een kinderachtiger en tevens verhevener spel, dan dat der liefde?
Daar liet eensklaps op waarschuwenden toon de dorpsklok twaalf doffe slagen hooren, die weêrgalmden door het luchtruim als een stem der herinnering, en voor het zalige paar den tijd, dien zij vergeten hadden, schenen te verligchamelijken. De booze tijd, hij vraagt niet, welke rozen hij met zijn zeis afsnijdt, of welke bloemen hij ontbladert met de vlugt zijner wieken. Onverbiddelijk en verwoestend als de Simoun, ruischt hij heen over onze bloemperken, en wij zouden hem willen toeroepen: ‘Meêdoogenlooze, ziet gij dan niet, hoe veel schoons gij vernielt in uw vaart? Laat mij eerst kransen vlechten van de bloesems en loovers, die gij afrukt; toef, wreedaard; aanschouw, verblinde!’ - ‘Wreed en ver-
{==276==} {>>pagina-aanduiding<<}
blind zijt gij zelf!’ zou de tijd kunnen antwoorden. ‘Ziet gij dan, zoo als ik, hoe de uren, die hier vliegen, ginds kruipen? hoe de rozen, die hier balsemgeur verspreiden, daar steken? Ziet gij, die de blozende bruid bespiedt, hoe elders een bleeke verlatene strijdt met mijn langdurigheid en worstelt tegen mijn zwaarte? Ziet gij....’ doch de tijd is reeds voort, en zijn geluid sterft weg in de lucht, die hij kliefde; en toch wij zijn overtuigd, dat er meer liefde dan wreedheid in zijn voortsnellen gelegen is, en wij getroosten het ons, dat zijn vleugels in hun vaart enkele onzer bloemen knakken om den wille der vele dorens, die hij van anderen medeneemt op zijn wieken. En zouden wij niet? Het uur zal immers komen, dat onze eigen smart de vlugt zegent, waartegen nu onze vreugde wil opkomen?
Stapvoets en bijna onwillig om aan het voorledene af te staan, wat zij toch daar niet aan konden onthouden, traden de verliefden langzaam naar het woonhuis heen. Schemerend flikkerde slechts een enkel licht door de reten van een der zonneblinden hen tegen, en toch stak de roode straal, dien het uitschoot, minder af bij het helderwitte licht, dat de volle maan uitgoot over het gansche gebouw, het fluweelen grastapijt en de bloemperken er voor, dan de droeve stemming van haar, wier eenzame nachtwake het lamplicht bescheen, verschilde met die van hen, wier geluk de glans der maan bestraalde.
‘Morgen!’ was het laatste woord, dat montfoort marie toefluisterde, terwijl hij de ranke gestalte van

{==277==} {>>pagina-aanduiding<<}
het meisje aan het hart drukte; ‘morgen, marie....’ en dit fluisteren eindigde in een kus van zijn en een blos van haar zijde, eer hij haar vrijheid liet om het huis binnen te gaan, en hem alleen te laten onder den zachten hemel en de bloeijende boomen, waaronder hij in wakende droomen bleef dwalen tot aan den morgen.
‘Morgen,’ zuchtten de bleeke lippen daar binnen, ‘morgen....’ en eindigden haar uitroep in een gebed, en het eerste blijk van genadige verhooring was de rust, die van boven nederdaalde op het matte hoofd, dat zich smeekend en schreijend had nedergelegd.


{==278==} {>>pagina-aanduiding<<}

Einde.

Heerlijk en schoon rees de morgen uit de kimmen. Het was een echte Meimorgen met al zijn glans en heerlijkheid, met al zijn kleuren en stralen, met al zijn purper en goud, met al zijn leven en genot, met al zijn muzijk en geuren, met al zijn gaven voor het oogenblik, en al zijn beloften voor den dag. Het was een van die morgens, als buiten in Gods schepping alles leeft en juicht in zijn bestaan. Wie kan beschrijven, wat er al niet zingt en gonst en snort en ademt en wiegt in de frissche morgenlucht, en wie zal zeggen hoe velerlei zwevende en kruipende schepselen en bloeijende heesters en struiken Gode, eer de mensch ontwaakt, reeds hun dankbaar morgenoffer hebhen toegebragt, en hoe veel heerlijker dikwijls, dan wij redelijke, maar ondankbare schepsels dat doen? Daar buiten is alles harmonie, daar heerscht geen ongenoegen, geen klagt verheft zich tegen den rijzenden dag, geen droeve traan beschul-
{==279==} {>>pagina-aanduiding<<}
digt den wijkenden nacht. De natuur leeft in vrede met haren Schepper en met zich zelve. Zij weigert hem nooit weêrbarstig den tol harer dankbaarheid; elken morgen zingen de vogels hun vrolijk lied, en openen de bloemen haar kelken, om gezang en geuren op te zenden als offers aan hem, die hen schiep; de mensch alleen, de priester in dien tempel, die geschapen was om het geschapene voor te gaan, om de verstaanbare tolk te zijn voor al die bezielde en onbezielde wezens, die bestemd was om al die klanken in één harmonisch en Gode waardig dankgebed zamen te vatten, hoe ontwaakt hij menigwerf? O, waarom is de meest beweldadigde meestal het minst dankbaar; waarom heeft de redelijke mensch dikwijls alleen klagten wegens het verledene en ongeloof voor de toekomst? Waaarom twisten wij zoo duizendwerf tegen Gods schoonsten morgen?
Toen zij ontwaakte viel het licht des dags als een last op het hart der jonge weduwe, over wier bleek gelaat het purperkleurige schijnsel der rood zijden bedgordijnen, die de zon doopte en deed gloeijen in haar stralen, een zachte tint wierp, die het nog schooner maakte. ‘O dag, gij schijnt dan reeds voor mijn ontroerd gezigt?’ mompelde zij zacht, en sloot de oogen weder, als had zij nog geen moed om de zon in het aangezigt te zien. Als wij geslapen hebben, kalm en zacht, zonder benaauwde droomen of angstige spookgezigten, dan is het ontwaken dikwijls pijnlijk. De last, dien wij niet meer gedachten, wentelt zich terstond als een molensteen weder op

{==280==} {>>pagina-aanduiding<<}
het hart; eer wij nog onderscheidenlijk weten wat ons drukt voelen wij ons beklemd onder zijn zwaarte; voor onze bezinning ontwaakt het gevoel van ons leed. Dat duistere, loodzware, onbestemd drukkende gevoel, dat ons hart beklemt, onze zuchten smoort, onze oogen weder toedrukt, als de morgen ze ontsloot, wie kent het niet, die immer een verlies te betreuren of een smart te dragen, of een lijden te lijden had?
Intusschen duurde deze toestand niet lang bij Mevrouw meinier; met de heldere bewustheid van hetgeen eigenlijk dien dag zoo verpletterend op haar borst woog, ontwaakte tevens haar kracht om den last te dragen, en moediger opende zij nog eens de oogen, en sloeg de gordijnen van voor haar legerstede weg. De bloesems der kastanjeboomen voor haar venster schenen haar den feestruiker voor het naderende feest aan te bieden. Kirrende pikten de witte boschduiven, die zich de vederen netten, als om zich op te tooijen voor den schoonen morgen, tegen haar raam, terwijl de vogels uit de kruin der boomen opvlogen en vrolijk opschoten in de heldere lucht, en een reeks van dansende muggen zich in het schijnsel der zon verlustigden. clara's oogen werden vochtig, terwijl zij zich zelve afvroeg: ‘Zou zulk een schoone blijde dag een kwade dag kunnen zijn? zou Hij, die de gansche natuur verheugt, zijn menschenkind niet willen en kunnen troosten?’
Wat men ook zeggen moge, daar is geen lijden, dat in tegenspraak kan zijn met een schoonen dag. Schoon en liefelijk weêr troost in elken jammer, om

{==281==} {>>pagina-aanduiding<<}
dat het luide spreekt van Gods goedheid en magt. Zoo er strijd bestaat tusschen de natuur en ons lot, het is omdat ons hart niet regt deugt, omdat het niet wil ineensmelten, wat door die vereeniging van schijnbare wanklanken harmonie zou worden. De lichtstraal, die valt in het vochtige oog, kleurt den traan, die er in beeft, en de zonnestraal, die dringt in een kouden boezem, verwarmt en verkwikt dien door zijn gloed.
Zoo troostrijk als die morgen geschenen had in clara's borst, zoo zalig stemde hij ook marie; met groote teugen dronk zij de vreugde des levens toen het licht zoo heerlijk opging over den schoonen dag, die haar toefde, en toch, toen zij zich regt levendig voorstelde, wat die dag haar geven zou, rezen nogmaals in haar boezem eenige van die oude twijfelingen, of zij wel bestemd was tot al die zaligheid. Nog zat zij verdiept in allerlei gedachten, toen een zacht tikken op de deur haar stoorde. Mevrouw leman trad binnen, en voegde haar verbaasd toe: ‘Hoe, mijn lieve, nog ongekleed, en de bruidegom wacht. Mijn nicht kan naauwelijks zijn ongeduldig verlangen bezig houden, en gij hebt nog geen begin gemaaakt met uw toilet.’
‘Hoe gaat het clara?’ vroeg marie.
‘Goed, mijn kind, goed. Zij is vrolijk, en bloeit als de rozen. Zij wandelt met montfoort op het plein voor het huis, en hij vertelt haar, hoe het hem gelukt is de in vrijheid stelling van den Heer vernon te bewerken, en hem een scheepsgelegenheid naar Indiën te bezorgen.’

{==282==} {>>pagina-aanduiding<<}

‘Mijn arme vader! op zulk een dag zoo ver van zijn kind,’ zuchtte marie.
‘Kom, mijn hartje, nu geen droevig gelaat,’ sprak Mevrouw leman; ‘vrolijkheid is de beste offergave; denk daaraan. God heeft ook met uwen vader alle dingen ten beste geschikt; de man heeft zijn dwalingen ingezien, en uwen montfoort zijn vaderlijke liefde en u zijn zegen geschonken. Wat kunt gij meer begeeren voor het oogenblik? Doch nu aan uw toilet! Ik zal wachten tot gij gereed zijt om u den oranjebloesem in het haar te steken, mijn kind. Ik zal hier de plaats uwer moeder vervullen; ligt neemt zij de mijne waar daar boven in de hemelen.’
Weinige oogenblikken later voerde zij de blozende marie naar beneden. Aan de deur werd zij ontvangen door Mevrouw meinier. Haar tante had gelijk; zij zag er goed en schoon uit. Een enkele bloem, een witte roos, prijkte in haar zwarte lokken, die in lange krullen langs haar gelaat vielen, en deszelfs rozenkleur verhoogden. In ruime plooijen viel de zware zijden stof van haar purperkleurig kleed langs haar rijke gestalte, en verhief haar vorstelijken bouw in plaats van dien te drukken. Lelieblank stak het weinige, dat er van den zwanenhals te zien was, af bij het donkere gewaad; en wie niet geweten had, dat het een lidteeken aan den schoonen nek had moeten helpen bedekken, had zeker het nijdige kleed lager uitgesneden gewenscht, al diende het hoog en engsluitend maaksel volkomen om de heerlijke buste van Mevrouw meinier te beter te doen uitko-
{==283==} {>>pagina-aanduiding<<}
men. Meer nog dan de juweelen strik, die de kraag van point d'Alençon om den hals sloot, schitterden clara's oogen, toen zij marie bij de hand vatte, en haar vrolijk toeriep: ‘Begint gij zoo despotiek uwe regering, bruidje? Waarlijk, de post om montfoort bezig te houden viel mij op het laatst te zwaar, want telkens dwaalden zijn oogen naar de deur, door welke gij binnen moest treden. Wij beide zijn reeds uren beneden. Hoop en geluk hielden hem wakker en.... ik was ook niet laat. Doch kom nu binnen, marie. Gij zult eenige Heeren vinden, die gereed staan om u te bevestigen in de kortstondige magt, welke gij daarna geheel zult moeten afstaan aan montfoort, die zijn verlangen naar dien tijd naauwelijks meer bedwingen kan.’
Onderzoekend zag marie clara aan. Zij zag er vrolijk en welgemoed uit; haar scherts scheen ongedwongen te zijn, en met waardigheid voerde zij de bevende marie tot montfoort, die met neergeslagen oogen zijn bruid uit haar hand ontving. Eveneens, zonder dat haar wangen verschoten, nam zij de pen op, en zette haar naam onder dien van de getuigen hij de aanteekening van het jonge paar. De veder trilde niet in haar hand, en de inkt spatte niet uit haar pen, maar kalm en schoon stond daar haar handteekening, en droeg in haar vaste en sterke trekken het kenmerk van moedig zelfbedwang en krachtige zelfoverwinning. Indien ooit schrift iets karakteristieks had, het was de wijze waarop clara haar naam schreef op dien morgen. Die van mont-
{==284==} {>>pagina-aanduiding<<}
foort stond minder vast; marie's schrift was weinig meer dan leesbaar.
Nu stroomde een menigte van vrienden eu bekenden het huis binnen, om hen geluk te wenschen, en toen zij daar stonden, hand in hand, te midden van den kring, toen sloop clara ongemerkt weg. Mevrouw leman volgde haar, en vond haar in de naaste kamer op een stoel neêrgezegen, het oog opgeslagen naar den hemel. ‘Gij hebt u goed gehouden, lieve clara! krachtig en groot, gelijk het een vrouw zoo als gij zijt betaamde,’ sprak de goede Dame, haar nicht omhelzende. ‘Zelfs uw kleur verschoot niet toen gij die twee namen aan elkander hoordet verbinden, mijn kind!’
Weemoedig zag clara haar aan. ‘Wilt gij weten hoe dit kwam?’ vroeg zij zacht, en doopte den geborduurden zakdoek, dien zij in de hand hield, in eau de cologne, en streek er mede langs haar gelaat, en de rozen op hetzelve verbleekten; nog eens gleed de doek daarover, en zij verdwenen geheel; marmerbleek waren de wangen, die zij gesierd hadden. Droevig schudde Mevrouw leman het hoofd. ‘Mogt hij dan zien, dat ik nog niet kon afstaan zonder smart?’ vroeg clara met een gesmoorde stem, als kwame die diep uit de gepijnigde borst; ‘moest dan dit bleeke gelaat zijn vreugde bederven?’
‘Gij hebt gelijk,’ hernam Mevrouw leman, en drukte de klamme hand, die nu beefde, schoon zij even te voren nog zoo vast was geweest.
Na dien dag volgden er vele van verstrooijing en

{==285==} {>>pagina-aanduiding<<}
afleiding, dagen, die den grooten dag voorafgaan, en waarvan veeltijds bruid en bruidegom even zeer de slagtoffers als de voorwendsels zijn. Men verheugde zich, of men nam er den schijn van aan; men deelde in de vreugde of men benijdde die, zoo als het bij elk bruiloftsfeest gaat, en men lette weinig op anderen en veel op zich zelven; van daar, dat clara vrijer adem haalde in deze drukke dagen, dan het haar bij meer stilte mogelijk zou geweest zijn. Nu toch kon zij zich aan het gezelschap onttrekken, als het haar te zwaar viel de rol eener vrolijke te spelen. Hoe gaarne marie haar dan ook gevolgd ware, zij vermogt dit niet; de bruid is een algemeen goed op het oogenblik dat zij het minst geschikt is zulks te zijn. En is zij eigenlijk geen gedrongen egoïst, terwijl de toekomst haar geheele ziel en de uitgangen van haar hart vervult?
Toen eindelijk die dagen van altoosdurende opoffering van stil geluk aan luide vreugd, voorbij waren, reed een lange trein naar de kerk, om de inzegening des huwelijks van het jonge paar bij te wonen. Daar bragt eensklaps een lijkstaatsie de vrolijke stoet tot staan, ten einde de zwaarmoedige rijtuigen, die langzaam hunnen weg vervolgden, te laten voorbij gaan. Menig met bloemen gekapt en met linten versierd juffertje boog het hoofd nieuwsgierig uit de koets, maar haalde het even spoedig weder naar binnen. Een der Dames echter werd doodsbleek bij het zien der wapens in het wit gestikt op het zwarte lijkkleed. Zij herkende die wapens, en wist, waar-
{==286==} {>>pagina-aanduiding<<}
om de lijkbezorgers witte handschoenen droegen, en door welke smart het hart gebroken was, dat daar ter ruste gedragen werd door vreemden. Haar oog volgde den droeven sleep, en zij zuchtte bij zich zelven: ‘Hart om hart, wat is billijker? Ik het uwe, hij het mijne - daarna rust voor beide, zoo ik hope. Slaap zacht, gij, die mij voorgingt. Zoo leed verzoent, hebt gij 't mij vergeven.’
Doch ook uit een ander rijtuig volgde een deelnemend oog de rouwkoets. ‘Kent gij hem, die daar begraven wordt?’ vroeg marie, en legde haar hand op die van den geliefde, om zijn aandacht van dat sombere intermezzo af te trekken.
‘Ja,’ sprak montfoort; ‘in de laatste dagen zag ik hem veel. Het is een slagtoffer der wereld en van zijn eigen zwakheid. Onschuldig heb ook ik hem leed gedaan - doch hij heeft mij dit vergeven, eer mijn hand hem de oogen toedrukte. Hoe goed zal hij 't nu hebben, nu zijn ziel vrij is van het stof, dat hem drukte, en dat hem belette de engelenvleugels uit te slaan.’
Men was nu tot de kerkdeur genaderd, en plegtige orgeltoonen ontvingen de binnentredenden. Ernstiger gestemd door de ontmoeting van daar even stemde de heilige, sombere kerkmuzijk in met aller behoefte; vooral deden haar toonen clara goed, en haar oog verhief zich onder den invloed der melodie, die zacht en zegenend van boven tot haar afdaalde. Gedurende de gansche plegtigheid hield zij den blik ten hemel geslagen. Volgde zij daar een geest, of gingen haar gedachten er een vooruit?

{==287==} {>>pagina-aanduiding<<}

Doch gehuld in haar wit gewaad en haar bruidssluijer, en gekroond met mirtenkrans en oranjebloesem, stond daar de jeugdige bruid voor het altaar. De zon schoot zijn stralen op haar neder door het bontgekleurde boogvenster van het hooge koor, en deed haar lief gelaat blinken van vrome blijdschap; want wat de vlugtige wezenlijkheid haar thans schonk, vereeuwigde haar vaste hoop op toekomstige zaligheid. montfoort was niet zoo gansch geluk als marie; hem scheen iets kwelling te veroorzaken, en soms zag hij om naar een bleek gelaat; straks echter wendde hij het hoofd weder naar zijn bruid, en toch keek hij al weder achterwaarts en al wederom, tot dat de plegtigheid was afgeloopen.
Toen keerden allen terug naar het buitengoed van Mevrouw meinier, en in de korte oogenblikken, die volgden, zocht montfoort clara op; maar zij wees hem af met schijnbare koelheid, en niets dan de stuipachtige handdruk bij het afscheid verried, wat zij dien dag moet gevoeld hebben. Daar klapte de zweep, de postillon blies, en twee vlugge paarden ontvoerden het jonge paar en hun geluk aan de achterblijvenden.
Zoo lang had clara's kracht geduurd. Nu echter wankelde haar hooge gestalte, en zij zag om naar een steun. alfred snelde haar te gemoet, luid schreijende om zijn vriendin. ‘Kind,’ sprak ze, en drukte den knaap aan haar borst, ‘zult ook gij uw moeder niet troosten?’ en het wederstrevende kind loslatende, waggelde zij als een droomende naar de verlaten zaal.

{==288==} {>>pagina-aanduiding<<}

Doch hier trad Mevrouw leman haar te gemoet, en ontving de nederzijgende in haar armen. Afgemat leunde clara op haar moederlijk hart. ‘En nu, tante!’ zeide zij met een gebroken stem, ‘nu is alles voorbij; nu ben ik de uwe, en, God geve, spoedig de zijne.’
‘Amen!’ zeide Mevrouw leman, en kuste het koude voorhoofd. ‘Amen! Door onrust naar rust.’

clara heeft de rust gevonden; want wie zocht die ooit te vergeefs op dien weg? Achterwaarts heeft zij niet meer gezien. Indien er oogenblikken zijn geweest, dat montfoort het gedaan hebbe, de kinderlijke ziel zijner marie heeft dit nooit vermoed. Zij is geworden wat zij verdiende te zijn - gelukkig.
De Heer vernon heeft nog vóór zijn dood ondervonden, dat het leven smart opleverde, die zelfs de vrolijkste wereldbeschouwing niet weg kan cijferen; maar hij leefde ook lang genoeg, om beter vreugde te leeren schatten.


