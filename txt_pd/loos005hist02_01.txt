
    
        
            
                Historie van Mejuffrouw Susanna Bronkhorst. Deel 2
                Adriaan Loosjes Pzn.
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1182 E 13
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Historie van Mejuffrouw Susanna Bronkhorst. Deel 2 van Adriaan Loosjes Pzn. uit 1806.
                
                REDACTIONELE INGREPEN
              Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV, 380 en 382) zijn niet opgenomen in de lopende tekst.
                
                [pagina I]
                HISTORIE van SUSANNA BRONKHORST.
                
                [pagina III]
                HISTORIE van mejuffrouw SUSANNA BRONKHORST door A. LOOSJES, Pz. met platen.
                
                TWEEDE DEEL.
                
                Te HAARLEM,
                Bij A. LOOSJES, Pz.
                MDCCCVI.
                
                [pagina 381]
                De Plaat te plaatsen tegenover bl. 122.
                
                Voor hun, welke er eenig belang in mogten stellen, diene, dat het Derde Deel reeds ter perse is, en nog dit Jaar volgen zal.
                    
            
            
                
                    2009 dbnl
                    
                
                loos005hist02_01
            
            ebook
                unicode
                scans
            
            
                Adriaan Loosjes Pzn., Historie van Mejuffrouw Susanna Bronkhorst. Deel 2. A. Loosjes Pz., Haarlem 1806
                
            
        
        
            DBNL-TEI 1
        
               
           
               Historie van Mejuffrouw Susanna Bronkhorst. Deel 2
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Historie van Mejuffrouw Susanna Bronkhorst. Deel 2
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-10-05
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Loosjes Pzn., Historie van Mejuffrouw Susanna Bronkhorst. Deel 2. A. Loosjes Pz., Haarlem 1806
 
Zie: https://www.dbnl.org/tekst/loos005hist02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        


{==1==} {>>pagina-aanduiding<<}

Historie van Susanna Bronkhorst.

Een en vijftigste brief.

De Heer Willem Elzevier aan den Heer Louis Kraaijestein.


den Haag, 21. Januarij.

Mijn Heer!

Schoon ik waarschijnlijk bij u onbekend ben, vind ik mij in de noodzakelijkheid, om aan u te schrijven, en, hetgeen mij leed doet, over geen zoo aangenaam onderwerp, als ik wenschen zou bijzonder aan iemand, mij geheel onbekend. De brief, welken gij aan Mejuffr. Susanna Bronkhorst eergisteren geschreven hebt, is haar ter hand gekomen, maar dezelve heeft eene uitwerking op haar veroorzaakt, welke ik onderstel, dat geenzins uw oog merk bij het schrijven van denzelven zal ge weest zijn. Hij heeft haar zoo geweldig ver-
{==2==} {>>pagina-aanduiding<<}
schrikt, schoon zij anders een zeer gelijkmatig karakter bezit, en zoo van streek gebragt, dat de herhaling van zoodanig eene poging, naar mijn gevoelen, genoegzaam zijn zou, om haar teeder en edel gestel een' schok toe te brengen, van welken ik geenzins de gevolgen voor mijne rekening wenschen zou.
Ongaarne bemoei ik mij, onverpligt, of ongeroepen, met de zaken van een ander, maar ik heb mij op het verzoek van eene zoo waardige Dame, als Susanna Bronkhorst, de hart-vriendin van mijne eenige dochter, aan welker beschaving zij zooveel heeft toegebragt, noch mogen noch willen onttrekken, om aan u te schrijven. Zij heeft mij verklaard volstrekt aan u niet te willen schrijven, omdat zij het voor ongeoorloofd houdt, maar verzocht u uit haren naam te verzekeren, en wel op de stelligste wijze, en zoo krachtig als of zij het met haren naam had onderteekend, dat zij buiten staat is om u te haten, en dat zij u alles vergeeft, wat gij achten mogt haar misdaan te hebben... maar zij hoopt, dat gij, zoo gij in waarheid slechts een gedeelte van die achting voor haar koestert, welke gij zoo ruimschoots in uwe brieven bij herhaling betuigt, althans voor het tegenwoordige op zult houden met haar brieven te schrijven, welke haar' geest in eene zoo buitengewone beroering brengen, omdat zij vertrouwt, dat haar geluk u geene onverschillige zaak is.

{==3==} {>>pagina-aanduiding<<}

Verder heb ik van haar in last, om u ten nadruklijkste te verzoeken, dat gij niet overslaat tot het gedreigde, om haar een bezoek te geven, waarbij gij althans niets meer van haar vernemen zoudt, dan u deze brief berigt. Zij heeft, verschrikt door den toon van uwen brief en om alles aan te wenden, wat haar mogelijk is, om uw bezoek te ontvlieden, oogenblikkelijk mijn huis verlaten, en zich voor ü verborgen, zoodanig, dat zij hope voedt, dat uwe nasporingen nu vergeefs zullen zijn, zoo gij, hetwelk ik echter van u niet verwachte, tot het besluit komen mogt, om hare rust, zoo noemt zij het, geheel te willen vernietigen door eene zamenkomst, die althans voor u geene voordeelige gevolgen zal kunnen hebben.
Zoo ver, mijn Heer! schrijf ik op last van Mej. Bronkhorst. Sta mij toe, eer ik dezen sluit, nog 'er een enkel woord buiten haar order, van mij zelven bij te voegen. Ik heb de wereld gezien, toen ik jong was. Ik weet, welke stappen jonge lieden zich veroorloven., en ik ben geen zoo streng Zedemeester, dat ik gelooven zou, dat buitensporigheden in de opbruisschingen van het ziedend bloed der jeugd begaan, tot in het overdrevene den bedaard geworden man zouden moeten worden toegerekend, maar (duid mijne vrijmoedigheid ten beste, daar ik niet meer zeg, dan waartoe

{==4==} {>>pagina-aanduiding<<}

uwe eige schrijven aan Susanna Bronkhorst mij grond geeft) zij is een te edel schepsel, om blootgesteld te worden aan de hevige uitbarstingen der liefdedrift van eenen jongeling, die, naar mijn inzien, meer geschikt schijnt, om stormenderhand eene bastille te helpen vermeesteren, dan op een' bedaarden voet een verstandig en deugdzaam meisje te bewegen, om eenmaal de deelgenoote van de genoegens en verdrietlijkheden zijns levens te worden. Geloof mij, het is geen groote kunst een teeder en edel hart te verontrusten; maar groote kunst, om als men een zoo edel en teeder hart eenmaal schrik heeft aangejaagd, hetzelve tot de zachte gevoelens van eenige toegenegenheid terug te brengen. Onthoud u dus, al ware het, om u zelfs wil, van eenige onberaden en stoute stappen, en van nasporingen, die, zoo zij u al gelukken, en gij volvoerde uw gedreigd opzet, hoogstwaarschijnlijk meer tot uw nadeel zouden uitloopen, dan gij u verbeeldt. Schoon ik mijne dagen in de praktijk, en de pleitzaal doorbreng, hoop ik, dat u deze ronde manier van schrijven, waarin ik mij zooveel mogelijk van het afgemetene, anders mijner dagelijksche schrijfwijze natuurlijk eigen, onthouden heb, overtuigen zal, dat ik geenszins tot uwe vijanden behoor. En tot die zoudt gij mij misschien maar langs eenen weg kunnen maken, indien gij namelijk nu of ooit verdere pogingen

{==5==} {>>pagina-aanduiding<<}

deedt, om het edel en gevoelig hart van Mejuffrouw Bronkhost te bedroeven. Geloof mij intusschen met alle mogelijke achting

Mijn Heer!

Uw Dv. Dienaar

Willem Elzevier.




{==6==} {>>pagina-aanduiding<<}

Twee en vijftigste brief.

Mejuffr. Susanna Bronkhorst aan den Heer Jakob Bronkhorst.


den Haag, 21. Januarij.

Waarde Broeder!

Ik moet u al weder schrijven, en ô dat het op een' anderen toon ware, dan mijn vorige, dien ik u uit Rotterdam geschreven heb, maar helaas! nieuwe pogingen van den Heer Kraaijestein hebben mij nieuwe ongerustheden verporzaakt. Ik heb een' tweeden brief van hem ontvangen, dien ik hier zal insluiten en wiens lezing u zeker overtuigen zal, hoe fel de ontroering moet geweest: zijn, toen ik dien gister morgen ontving. Welk een hevige, welk een bandelooze geest!... Welke een mengeling van betuigingen van achting en van bedreigingen, want immers ik kan dat stout en beleedigend voornemen, om zoo ik hem niet schrijf, mij dan te komen spreken in persoon, geen' anderen naam geven, 't Is wel ongelukkig, dat ik ooit dien man heb aangetroffen, en dubbel ongelukkig, dat ik hem zoo schijn behaagd te hebben; schijn, zeg ik, want de Heer Elzevier gelooft niet de helft van alle zijne uitdrukkin-
{==7==} {>>pagina-aanduiding<<}
gen, en houdt dezelve althans voor een groot gedeelte voor bestudeerde streken. Dan moet hij al een heel slecht mensch zijn. Ik ben blij, dat ik nog zoo weinig van de menschen ken, dat ik mij niet wijs kan maken, dat die stoute uitdrukkingen meêr voortbrengfels der overleggingen van het verstand dan uitvloeisels van een fel geschokt hart zijn. ‘Ware liefde,’ zegt de Heer Elzevier, ‘is beschroomd en eerbiedig, en zal zich geene zulke stoute bedreigingen veroorloven.’ Maar ik verbeeld mij, dat de liefde in een zoo woest hart aan dat van Kraaijestein anders werkt, dan b.v. in het bezadigder hart van uwen Vriend Walraven. Ja schrijf my eens, hoe die brave man het maakt. Verzeker hem toch, als gij hem spreekt, dat ik om uwentwil hoop dat dikwijls gebeurt, van mijne hoogachting en vriendschap. - Maar om terug te keeren tot het onderwerp waarover ik schreef, of liever om tot de reden te komen, waarom ik mij gehaast heb, met u dezen toe te zenden. Ik ben dan uit hoofde van het bedreigd bezoek van, Kraaijestein thans niet meêr gelogeerd bij den Heer Elzevier, maar heb mijn toevlucht genomen ten huize van Madam Gibbon.
Is het niet ver met mij gekomen, dat ik reeds de wijk heb moeten nemen uit het huis van mijne Vriendin, om mij niet blootgesteld te zien aan de uitspattende stoutheid van eenen

{==8==} {>>pagina-aanduiding<<}

jongeling, die met de voortreffelijkste gaven van verstand en den roem van een schitterend vernuft, door allen, die zich eenigzins laten voorstaan hem te kennen, geacht wordt een gevaarlijk en snood hart, vooral ten aanzien van de sekse, te bezitten? Hoe zeer veranderen de omstandigheden dezelfde zaken. Dit huis, waarin ik nog geen jaar geleden mij nooit een minuut verveelde, waar ik de genoeglijkste uren van mijn leven, behalve die in 't gezelschap van onze lieve Mama, gesleten heb, heeft nu een veel minder bekoorlijk aanzien voor mij. Met hoeveel gulhartigheid Madam Gibbon, ja met eene moederlijke teederheid, mij ontving, ik verschijn hier in een licht, of mij dunkt, daar in te verschijnen, dat mij zeer mishaagt. Dit huis is thans mijne schuilplaats (eene soort van vrijwillige gevangenis, indien gij zoo wilt) tegen de stoute aanslagen van eenen minnaar. En ondertusschen na mij zeer rijp beraden te hebben met mijn Heer en Mevrouw Elzevier en hare lieve dochter, kwamen wij toch overeen, dat ik best zou doen van eene week bij Madam Gibbon te gaan logeren. De Heer Elzevier schrijst heden aan Kraaijestein, dat hij geen' brief van mij te verwachten heeft, en dat ik, om zijn bezoek te ontwijken, mij reeds niet langer in zijn huis bevind. Ik ben zeer nieuwsgierig om te weten, hoe de Heer Kraaijestein dat schrijven op zal nemen. Ik hoop

{==9==} {>>pagina-aanduiding<<}

toch, dat hij zich onthouden zal van aan het huis van den Heer Elzevier eenige opschudding te maken.
Daar het thans eenigen tijd dooi weêr is, en de straten ongemeen slecht zijn, zal ik toch met minder verdriet een dag of twee meer in huis blijven. Ongewoon aan zulke historietten ben ik waarlijk eenigermate ongesteld. Maar zeg dat niet aan Papa. Vertel hem alleen, zoo in 't algemeen, hoe onaangenaam Kraaijestein het mij maakt. Ik wenschte wel, dat ik mij die zaak minder aantrok, maar ik heb geen lust om te lezen als naar gewoonte. En Madam Gibbon kwelt mij, onder ons, wat met al hare bedenkingen en vermaningen, die alle zoo zijn ingerigt, als of ik smoorlijk verliefd was op Kraaijestein, waarvoor mij de Hemel beware; die herhalingen vallen mij lastig, en zoo Mevr. Meadows, die weduwe, waarmede Madam Gibbon zoo verbazend veel op heeft, en waarvan ik u in eenen voorgaanden geschreven heb, hier niet dikwijls was met haar' kleinen Tobij dan zou mij de tijd nog meer vervelen. Zij is nog niet op haar slag met een Buitenverblijf omtrent Rijswijk of Loosduinen, schoon dadelijk daarover in besprek. Welk eene verscheidenheid van karakters is 'er toch niet in de wereld. Zij heeft niets van mijne Charlotte, die ik zoo hartelijk lief heb, en echter heeft zij eene aangename aantrekkelijkheid, eene bijzondere

{==10==} {>>pagina-aanduiding<<}

ongemaakte stoutheid, en daarbij eene onuitdrukkelijke lieftaligheid. 't Is of alle de talen vau hare tong eene zekere zoetvloeijendheid erlangen, en over alle zaken, waarvan zij spreekt, verspreidt zij een zoo behagelijk licht, dat zelfs de afschuwelijkste eene bevallige gedaante verkrijgen. Ik wenschte, dat ik u 'er een juist denkbeeld van kon geven... maar ik zal het beproeven.... Het laatste gesprek, dat wij alleen gehouden hebben, was nog al belangrijk. Na het diner, waren Madam Gibbon Mevr. Meadows en ik, nadat de Eleves van Madam Gibbon reeds vertrokken waren, een oogenblikje blijven zitten, en de brave vrouw gegon weder haar oud discours. Zij hoopte toch, dat ik, die altijd een voorbeeld geweest was enz. enz., mij niet zou laten wegslepen door de begoochelingen van een' lichtmis.... Ik beantwoordde die vermaning, zoo als ik reeds meer gedaan had, met haar plegtig mijn' afkeer van een' zoo losbandig en woest man betuigen, als de verzekeringen van alle kanten overéénstemden, dat de Heer Kraaijestein was.... Of ik dit nu wat al te stroef gezegd had, zoodat 'er zeker kleine gemelijkheid in doorstraalde, weet ik niet, maar Madam Gibbon althans vertrok naar hare Eleves, en ik bleef bij Mevr. Meadows zitten. Met een' aardigen en onnavolgbaren glimlach zeide zij, mijne hand in de hare leggende: ‘Gij moet het die allerbeste Dame vergeven, dat zij u

{==11==} {>>pagina-aanduiding<<}

wat dikwijls lastig valt met hare bekommeringen wegens dien Heer Kraaijestein. 't Is alleen de hartelijke liefde voor u, en uwe deugd, die haar zoo spreken doet. Ik wenschte dien Heer Kraaijestein wel eens te zien. Het moet dan een groot gedrogt zijn....’
Ik: Een gedrogt van binnen; want hij heeft een zeer gunstig voorkomen, een openhartig gelaat, en zooverre ik 'er over oordeelen durf, is hij onder de schoone mannen te rekenen....
Mevr. Meadows: Dan is hij eene uitzondering op den gewonen regel der natuur. Een schoon gelaat en eene fraaije gestalte zijn wel geene vaste waarborgen voor eene schone en deugdzame ziel, maar zij schijnen toch zoo iets te beloven... en, het kan zijn, dat ik hierin grof dole, maar ik heb toch een vast denkbeeld, dat 'er iets van de oorspronkelijke schoonheid der ziel op het gelaat doorstraalt. Ik zou nog al hope hebben, dat men aan de hervorming van een' man, die 'er zoowel uitziet, met vrucht zou kunnen werken.... Maar, lieve Juffrouw! gij zijt nog jong en ik ben u slechts weinig jaren vooruit, doch eene droevige ondervinding heeft mij geleerd, dat lieden van eene uitstekende vroomheid hunne handen te heilig achten, om die uit te steken naar een ongelukkig diepgevallen... en echter... ô ik zie, gij verstaat mij.... De traan van medelijden, die in uw oog oprijst, zelfs met een' zoo

{==12==} {>>pagina-aanduiding<<}

diepgevallen jongeling, verzekert mij, dat gij mij verstaat....
Ik: Ja, Mevrouw! reeds heb ik tot mijn leedwezen ondervonden, dat de barmhartigheid omtrent ongelukkige zondaars gering is, en indien die van God niet grooter ware dan die der menschen... dan zouden het de braafsten zelfs onmogelijk kunnen goedmaken.
Mevr. Meadows: Gij spreekt naar mijn hart. Ik beschouw een afgedwaald een gevallen jongeling, zoo als de Heer Kraaijestein schijnt, met een oog van afkeer, maar te gelijk met een hart, doortinteld van medelijden. Kraaijestein is zeker een jongeling van een' vurigen aard, oploopende, woest - welk een voortreffelijke aanleg tot menschenvolmaaktheid zal 'er niet in hem verloren gaan.... Ik heb... (o verschoon mijne aandoenlijkheid) ik heb een' eenigen broeder gehad.... Ook die maakte zich in de eerste jaren van zijn jongelingschap schuldig aan velerleije buitensporigheden.... Alle deugdzame meisjes kreegen een' afkeer van hem... Ik zelf, toen nog minder in de schole der wereld geoefend, ik verachtte den ongelukkigen.... Hij verliefde eindelijk op een Engel... die hem zou hebben kunnen redden... maar zij verstiet hem... en weinige maanden daarna verloor hij zijn leven op eene wijze... maar ik zie, dat zijn geval u te sterk ontroert... en mijn zusterlijk hart breekt, terwijl ik het verhaal.

{==13==} {>>pagina-aanduiding<<}

Ik was in der daad diep getroffen... o welk eene gelijkvormigheid riep ik uit.... Gij ziet uit dit weinige, Koo! welk eene vrouw zij is en hoe zeer zij met mij overeenstemt in gevoelens, waarvoor de menschen dooreengenomen, zoo weinig berekend zijn. Ik hoop, dat die lieve Dame ons dikwijls zal komen bezoeken, terwijl ik mij in deze schuilplaats ophoude. Laat Mama en Wimpje zoo weinig mogelijk van mijne historie weten. Had ik ooit gedacht, dat ik mij voor eenige uren en dan wel voor iemand als Kraaijestein zou moeten verschuilen! Foei ik bloos, als ik 'er aan denk. Als gij iets van hem verneemt schrijf het dan toch... of schrijf het mij niet... want ik heb immers niets met hem te stellen... omdat hij goed vind mij met zijn geschrijf lastig te vallen. - Vaarwel, lieve Broeder!

Uw hartlijk liefhebbende

Suse.

P.S. Eer ik dezen nog gesloten had, heb ik een bezoek gehad van Lotje; die mij berigt, dat haar Papa een' brief had gekregen over Delft, waarin zijn broeder hem berigt, dat de oude Mevrouw Elzevier een toeval van beroerte gekregen had, en dat van zooveel belang is, dat zij morgen met

{==14==} {>>pagina-aanduiding<<}

Papa en Mama naar Rotterdam vertrekt. Het spijt mij van die lieve goede vrouw, God geve, dat zij maar niet veel lijde! Nu is het maar goed, dat ik bij Madam Gibbon ben, anders zou ik 'er toch mij heen begeven hebben, want ik zou om den Heer Kraaijestein niet gaarne naar Amsterdam retourneren.




{==15==} {>>pagina-aanduiding<<}

Drie en vijftigste brief.

De Heer Louis Kraaijestein aan den Heer Pieter de Graaf.


Amsterdam, 22. Januarij.

Pieter de Graaf! slaapt gij?... Hebt gij het verzworen, om ooit weder te schrijven? Studeert gij zoo vlijtig, dat al uw pennen stomp geschreven zijn - of hebt gij ze alle op het vuur gesmeten?... Dat gij weinig studeert, laat zich klaar begrijpen. Waarom zoudt gij ook studeren in die ellendige Regten? 'Er zullen wel broodrotten van Praktisijns en Advokaten zijn, die, als gij eens Schepen of zoo iets wordt en voor het een of ander stuk zit te kijken, u een geleerd advis zullen geven.... Ik had nog al zoo wat liefhebberij, en heb daarom de Collegies tamelijk wel bijgewoond... maar gij hebt toch in die studie geen bijzonderen smaak. De Litteratuur dat gaat nog zoo wat... en daarom hebt gij uwe ouders ook nog de eer aangedaan van uwe boeken, die gij van huis meê genomen hebt, uit te pakken. Dat is al verder gebragt dan sommigen.... Nu de letterknaauwers niet te na gesproken... 't laat zich wel begrijpen, dat de jongeluî tusschen de

{==16==} {>>pagina-aanduiding<<}

zestien en vijf en twintig jaar, die daarenboven genoegzaam van geld voorzien zijn, eenen vrijbrief meenen te hebben, om ongestraft balddadigheden te plegen, en, door zich aan den gewonen Burgerlijken Regtbank onttrokken te zien, zonder toezigt van ouders of voogden, zich meer op allerhande ligtmisserijen, dan de studiën toeleggen... maar dat men zich zoo geheel aan losbandigheid overgeeft, dat men de brieven van zijnen besten vriend onbeantwoord liggen laat, dat kan 'er in het geheel niet door. Als ik niet tusschen beide eens van u hoorde, door dezen of genen, zou ik haast denken, dat gij aan de andere zijde van de Styx waart. Gij hebt, want ik heb overal mijne spionnen, laatst aan den Leijdschen Dam voor den dooi met Tijs Larive, Janus Watervliet, en Kees van Es geweest. - Op het hoekje hebt gij een leven als een oordeel gemaakt. - Mar jelui deed nog al wel met aan uw ouden vriend Louis te denken.... Jij stelde mijne gezondheid onder het dessert in, met den hartelijken wensch, dat ik bij jelui was... maar toen heeft een van de andere Heeren, wie weet ik niet, heiligschennis gepleegd... daar hij de infaamste uitdrukkingen omtrent Mejuffr. Susanna Bronrhorst gebruikt heeft, zeggende, dat het aan die...... toe te schrijven was, dat ik mij gedroeg als een oud wijf... dat het heerlijk einde van hun' voorvechter zijn zou... een alledaagsch wijf te nemen, en zoo

{==17==} {>>pagina-aanduiding<<}

in het groote gild zijn overige dagen weg te droomen.... De schobbejak, die dat gezegd heeft, kent noch Santje, noch mij. Ja ik moet u van haar schrijven, hoe mal ook mijne zaken met haar staan. Denkt gij, dat zij mij geantwoord heeft op mijnen tweeden brief.... zoo min als op den eersten. Evenwel ik heb 'er een antwoord op... en wel van den Weledelen Heer Willem Elzevier. Ik zal u dat stukje kopieren en hier insluiten. Ik verzoek u dus, dat gij dezen brief hier leest.... Fiat insertio. - Dat is geen makkelijk Heer, Piet! de toon van zijn schrijven klinkt wel zacht, maar hij bevalt mij in het geheel niet... Hij is maar degelijk bij de hand. Ik kan toch niet zeggen, dat die Heer kwalijk schrijft, maar ik verlang nooit naar een tolk in het stuk van liefdezaken. Gij ziet ook, dat ik nu zelfs beroofd ben van de hoop, om haar te zien; gij merkt, dat het mij althans nasporing kosten zal, om te ontdekken, waar zich mijn schuw tortelduifje onthoudt.... Zedig evenwel onderstelde de Heer Elzevier, dat het mogelijk is, dat mijne nasporingen zouden kunnen gelukken. Daar doet de Heer wel aan, want ik weet, dat Susanna Bronkhorst zich thans ophoudt ten huize van Mejuffr. Gibbon in het Noordeind; ik weet, dat zij, onaangezien de schrikken, die ik haar heb aangejaagd, zeer welvarende is; ik weet... kortom ik weet alles....
Denk evenwel niet, Sinjeur de Graaf! dat ik

{==18==} {>>pagina-aanduiding<<}

met den eigenlijken duivel omga.... Met zijn hoogedelgestrengen heb ik als nog geene konversatie.... Maar of 'er niet deze of gene van zijne dienaars en dienaressen mij van tijd tot tijd door zijne majesteit worden toegeschikt, om mij te dienen... daaraan begin ik zachtjes te twijfelen. Ook heb ik invallen, die zoo subliem zijn, dat hij 'er zich geen oogenblik over zou behoeven te schamen. Maar badinage a part... 't Gaat alles langs een' zeer eenvoudigen en natuurlijken weg, maar dien ik nog voor u bedekt wil houden, opdat gij dus gelegenheid zoudt hebben, om uw verstand wat te slijpen, of dat gij ten minste mij met drie regels schrift verwaardigen zoudt, en, barstende van nieuwsgierigheid, mij oplossing vragen van hetgeen u raadselachtig is.
Bram Bronkhorst trof ik gister nacht in de Kolfbaan in den Franschen Tuin aan. Gij kent hem niet, maar ik kan hem u met twee woorden beschrijven ... een fatsoenlijke plug. Ik kwam bij hem, terwijl hij een kom punch tusschen de bedrijven inslurpte.... ‘Zoo maat! zoo Louis!’ zei hij zoo als hij mij zag, ‘ben je daar... je bent een fraai Heer... wanneer loopje Weg met me fijne zus Sanne? Alsje lui te Kleef bent, zal ik je lui opzoeken.... Ik hoor dat 'er dagelijks aan huis een verd.... leven is... de oude lijkt wel bezeten... en Mama, die tooverkol met haar ezelsgraauwe manen,

{==19==} {>>pagina-aanduiding<<}

krijgt flaauwte op flaauwte, als zij uw' naam maar hoort noemen. Maar hebje waarachtig zoo een grap met Suse voor?’
Ik: Wel neen! Bram! maar ik vind haar dan een heele lieve meid.... Maar hoor eens (want hij wilde alweêr naar de baan wippen) weetje ook of zij een anderen galant heeft?... ik heb wel gehoord, dat. Walraven, die toch met Koo zoo bekend is, het oog op haar heeft.
Abraham: Die stijve Heer! neen! neen! daar hebje je niet over te bekommeren. Laatst heeft mij. Koo nog verzekerd, dat zij in het geheel geen zin heeft in dien sinjeur. Hij moet eens eene kleine attaque gewaagd hebben ... maar hij kreeg den wind zoo van voren, dat hij het hart niet meer in zijn lijf heeft om te beginnen.... Ik ben bijna altijd de deur uit ... zoodat ik spreek de meid maar zelden, maar laatst zeî ik zoo, dat ik te huis eens gegeten had, hoe vaart je Flip? - En wat denkje dat zij tegen mij zeî, mij op zij getrokken hebbende.... ‘Ik verzoek, zoo gij daarmeê den Heer Walraven bedoelt, dat gij mij nooit van hem in Papa's presentie spreekt. Ik heb te veel achting voor dien Heer, dan dat ik hem aan sottises wil zien blootgesteld. - Koo is niet zoo wel een geheim betrouwd, als ik wel wenschen zou ... en als Papa eens wist, dat Walraven zoo iets in het hoofd had, dan zou ik 'er een droevig gemaal mede hebben. Nog eens, Bram! ik acht

{==20==} {>>pagina-aanduiding<<}

dien Heer hoog ... maar ik hoop, dat hij zich nooit eenige moeite om mij geven zal.... Maak dan toch,’ en hier drukte zij mij de hand, ‘maak dan toch, dat Papa 'er geen erg in krijgt, want Walraven zou dan moed krijgen, om zijne poging misschien regelmatiger te hervatten....’ Nu ik zweerje, dat ik zwijgen zal ... zeî ik ... zoodat Kraaijestein, je hoeft niet bang te wezen voor Walraven ... maar of zij daarom... toen sprong hij weêr de baan in....

Daar ik nu het grootste nut moet trekken uit het ongenoegen, dat ik tusschen de Papa en de Dochter kan stoken, heb ik geoordeeld, dat ik veel partij kan trekken uit dat praatje van Bram Bronkhorst. Ik zal den ouden Heer in de ooren doen waaijen, dat Walraven smoorlijk op zijne dochter verliefd is, ja zoo het mogelijk is, zal ik Walraven twee blaauwe scheenen laten loopen. De afkeer tegen den eenen zal de voorkeur voor den anderen doen geboren worden. Terwijl de deftige Walraven daar loopt te hinkelen met zijn geblesseerde scheenen, zal ik met de fierheid van een paauw komen opmarcheren, Susanna zal, vervuld met afkeer tegen Walraven, mij als den gunsteling van haar hart, in hare armen ontvangen, in de zoete hope en streelende verwachting, dat het haar gelukken zal, terwijl zij mij ontvangt als haar Echtgenoot, tegelijk een conquest voor den Hemel te maken.... Ik

{==21==} {>>pagina-aanduiding<<}

ben zeer zeker, dat zij mij niet haat, althans nog niet. En kunnen de vrouwen iets, dan haten of liefhebben? Ja! ja! Suse kan zeer wel onverschillig over mij zijn. Zij is geen alledaagsch meisje ... maar ik heb al mijn verstand noodig, om Walraven in het net te jagen, want hij is een slimme vogel.... En zoo de mijn eens verkeerd sprong ... zoo ik eens een gat voor een ander meende te graven en ik stortte er zelfs in. Neen! neen! dat heeft geen nood. Als ik Suse maar in de war kan krijgen met haar Papa, als ik haar maar van alle toevlugt buiten mij berooven kan, dan zal zij eindelijk van zelfs in mijne handen vallen.
Zieje, Piet! het ontbreekt mij niet aan invallen ... maar gij zult wel nieuwsgierig zijn, althans dat behoort zoo, of ik nu nog mijne reis naar den Haag zal doen, omdat zij mij niet geschreven heeft, en haar het bedreigde bezoek geven. Twijfelje nog?... Overmorgen vroeg rijd ik uit Amsterdam, zoo om zeven uren, als de poort opengaat, en dan hoop ik ten half elf bij u op uwe kamer te zijn. Alsje dan meê wilt als halve ooggetuige, moet gij maken, dat gij als mijn bediende gekleed zijt.... dan zal ik u opnemen, en omtrent drie ure hoop ik aan het huis van de hoogeerwaardige Madam Gibbon voor mijne schoone Susanna op de knieën te liggen.... Een stout plan, denkt gij misschien ... maar nooit heeft een

{==22==} {>>pagina-aanduiding<<}

meisje een man verstooten, omdat hij haar een blijk gaf van vurige liefde.... Menig een eerlijke knaap heeft de bons gekregen, omdat hij te gehoorzaam flaauw was, waar hem het meisje ongehoorzaam stout verwacht had. Ik beloof mij alles ... alles van die bijeenkomst. Dat is te zeggen ik beloof mij, dat die den grond leggen zal tot eene genegenheid van de zijde van Susanna, die mij zal kunnen doen roem dragen, dat het mooiste verstandigste en braafste meisje uit Amsterdam aan den zegewagen van Louis Kraaijestein geklonken is.... En zult gij ze dan mede rondvoeren? vraagt gij, in uw eeuwig vragend zieltje (want die eeuwige vraagallen zijn meestal kleine zieltjes.) En zult gij ze dan medevoeren, als uwe overige slavinnen?... Ik heb geen plan daarop gemaakt ... maar althans wat 'er van worde Susanna Bronkhorst zal lang de Sultane favorite zijn in den Harem van Sultan Kraaijestein... Nu Zondag morgen ten half elf, koom ik op uw kamer een goed uur vertoeven.... En ik zal dan verklaren, al het geen onverklaarbaar is in dezen brief. Adieu.

Louis.




{==23==} {>>pagina-aanduiding<<}

Vier en vijftigste brief.

De Heer Philip Walraven aan den Heer Frans Verbergen.


Amsterdam, 26. Januarij.

Waarde Vriend!
Ik zal voortgaan, met u te schrijven, terwijl ik uw antwoord te gemoet zie, op mijnen laatsten. Gij zult toch wel eenige nieuwsgierigheid hebben, om te weten, hoe het met mij loopt, of liever hoe zich de omstandigheden toedragen van haar, die ik zoo opregt, schoon hopeloos, bemin, en die blootgesteld is aan de vervolging van eenen afschuwelijken deugniet, die haar nu tot het doelwit van zijn bedrog en verleiding schijnt gekozen te hebben. 't Is ons gelukt de beminnelijke Suse ten minste nog eenige oogenblikken aan de uitgestrekte klaauwen van dat gedrogt te onttrekken. Zij is thans in den Haag. Op hare reis derwaards trof ik juist die beminnelijke te Hillegom ... o dacht ik, haar aanziende: Hoe ver moet niet de baldadigste boosheid het hart van eenen ongebonden Lichtmis verhard hebben, dat hij zijne begeerlijke oogen voor de

{==24==} {>>pagina-aanduiding<<}

majesteit van zulk eene goddelijke, en reine onschuld, die tevers een engelachtig verstand van het aanschijn straalt, durft opslaan. - O ik word altijd verrukking - als ik haar zie, als ik aan haar denk en van haar schrijf.
Naar berigt van haar broêr Koo is Susanna thans ten huize van Madam Gibbon, eene fatsoenlijke Engelsche Weduw, bij welke zij eenigen tijd als eleve gewoond heeft, en welke een zoo aanmerkelijk deel in hare opvoeding gehad heeft. Eerst heeft zij gelogeerd bij hare Vriendin Elzevier, maar daar bedreigde haar Kraaijestein zelfs met een bezoek. Zoodat zij heeft best geoordeeld zich te verschuilen. Schandelijk, schandelijk ver heeft hij het dus reeds gebragt, en ik vrees, waarlijk ik vrees, dat hij eenigen indruk op haar hart gemaakt heeft. Intusschen heeft Kraaijestein eene, voor mij nog onbegrijpelijke, rol gaan spelen aan het huis van den ouden Heer Bronkhorst. Hij heeft over een gerucht, als of hij voornemens ware, Susanna te schaken, op eene allezins trotsche en woeste wijze, verhaal gaan zoeken. Hij heeft daar de geheele familie in opstand en verwarring gebragt. Ontdekt hebbende, dat een zijner knechten de uitstrooijer van dat gerucht was, heeft hij dien karel de deur uit geworpen. Hij valt ondertusschen Susanna met brieven lastig, geschreven in eenen schoonen en hartstogtelijken stijl; want hij schijnt een man van bekwaamheden. 't Is waar

{==25==} {>>pagina-aanduiding<<}

Susanna antwoordt niet, maar wie weet, hoe het vergift zijner woorden in hare edele en teedere ziel reeds werkt. Alle bijzonderheden, die ik u gemeld heb, weet ik van Koo, die zoo gaarne gezien had, dat ik door den band der verwantschap aan hem nog naauwer verknocht geraakt was.
Eene ontmoeting, die ik met hem gehad heb, nog dezen morgen, en die mij tamelijk bijzonder voorkomt, is de voornaame reden van dezen brief, daar ik weet, dat gij in mijn geluk en genoegen waarlijk belang stelt, en ook dat ik zoo gaarne mijnen besten Vriend getuige wil doen zijn van hetgeen in mijn hart omgaat. Ik zat dan op mijn studeervertrek heden morgen wat te bladeren in de Dictata van Professor N. Daar kwam Koo Bronkhorst mijn kamer opvliegen, half buiten adem, ik vroeg natuurlijk, wat hem met zulk een bijzondere drift deed instuiven.
Koo: Uw belang, uw geluk, mijn Vriend!
Ik: Gij zegt veel in weinige woorden - en ik verheug mij, dat die u zoo zeer te harte gaan. Nu daar twijfel ik niet aan.
Koo: (nadat ik hem een stoel gegeven had) Ik heb een gesprek gehad met Papa over Zuster Suse en over u, een heel intressant gesprek.
Ik: Gij maakt mij nieuwsgierig ... over Suse en mij?
Koo: Papa was dan gisteravond naar gewoonte, in zijn Collegie geweest, en kwam

{==26==} {>>pagina-aanduiding<<}

niet zeer spraakzaam te huis, nu dat is meêr het geval. Maar toen Mama naar bed was, en wij onze pijp in vrede rookten, zat ik wat te lezen, in de Brieven van Feith en Kantelaar, die ik van u te leen heb; en Papa verzocht, dat ik met lezen zou ophouden, omdat hij iets van eenig gewigt met mij te bepraten had; en flap! het boek ging toe. Papa gaf mij te kennen, dat hij dien avond van een intiem vriend gehoord had, hoe gij met ernst het oog hadt laten vallen op Suse; ja dat, zoo als het meer gaat, de halve stad wist, hetgeen de huisgenooten somtijds niet weten; hoe gij dadelijk pogingen gedaan hadt om Suse ... maar dat gij daarin niet zeer gelukkig geslaagd waart.
Ik: Hoe is het mogelijk, dat iemand, buiten u en Suse dat heeft kunnen aan den dag brengen.
Koo: Het kanaal, waaruit het de vriend van Papa het gehoord had, kwam zoo het scheen, van een' Heer, die met de Familie van Elzevier in den Haag in zeer naauwe betrekking staat. En Suse schrijft of vertelt alles ten minste aan Charlotte. Althans, Vriend! uwe poging is bekend. Hoe weet ik niet.
Ik: (eenigzins gemelijk) Wel nu zij zij bekend. Ik schaam mij daarover wel niet .... maar wat zou - wat wil dit nu?
Koo: In het grootst vertrouwen onderrigtte Papa mij, hoe het hem speet, daar dat nu zoo

{==27==} {>>pagina-aanduiding<<}

wonderlijk liep met Kraaijestein, die ondernemende schelm, zoo tituleerde Papa hem, dat gij u niet op eene regelmatiger wijze tot hem vervoegd hadt; dat hij groote achting voor u koesterde; dat hij bijna vreesde, dat gij u te ligt hadt laten afzetten door een weigerend antwoord van Suse. - Hij vroeg mij verder, of ik niet merken kon, of uw hart nog bleef hangen over Suse.... Hij gaf voorts te kennen, maar hier deed hij mij beloven, dat ik u 'er geen blijk van geven zou - ik beloofde het, maar hoe kan ik, daar ik zoo groot een vriend van u ben, mijn woord houden....
Ik: Koo! Koo! Breek uwe belofte niet aan uw' Papa gedaan.
Koo: Kom! Kom! weg met uwe naauwgezetheden, die alles bederven!... Papa gaf mij voorts te kennen, hoe het hem voorkwam, dat het anders nu juist uw tijd zou zijn, om op eenen regelmatigen voet uw aanzoek met allen nadruk te herhalen. In deze omstandigheden zou hij alles doen, om Suse te bewegen.... Hij geloofde ook, dat Suse thans zeer gemakkelijk tot een huwelijk met een zoo verstandig en braaf man [zoo geliefde mij, de oude Heer Bronkhorst te doopen] zou overgaan. 't Was beneden haar een oogenblik op dezen Lichtmis, die haar nu reeds ondeugend plaagde, het oog te slaan. En daartegen zou Papa ook alles, alles doen, wat in zijn vermogen was... Wat zeg je nu, Flip!

{==28==} {>>pagina-aanduiding<<}

Ik zweeg eene geruime poos, en zeide eindelijk: Wel, mijn lieve Koo! ik ben zeer verheugd over de gunstige gedachten van uw Papa jegens mijn persoon.... Zoo de bewuste zamenkomst tusschen uwe Zuster en mij niet ware voorgevallen, zou ik zeer gereedelijk eene proef nemen, of ik den hoogsten trap van geluk, het bezit van uwe waardige Zuster, zou kunnen bereiken. Maar gij weet, Koo! wat 'er gebeurd is. Zal ik nu in troebel water gaan visschen, zal ik mij gaan bedienen van de verlegenheid, waarin zich uwe Zuster bevind? Nu zou zij, in zekere engte gebragt door Kraaijestein, een besluit kunnen nemen, dat, haar verstand onwaardig, haar misschien haar leven lang berouwen zou. Zou ik een zoo edel hart meêr of min door vaderlijk gezag willen laten dwingen tot eene vereeniging, die geheel vrijwillig behoort aangegaan te worden, en waaromtrent het gezag der ouderen dikwijls niet anders bewerkt, dan dat een afkeer tusschen jeugdige Echtgenooten geboren of vervroegd wordt, die misschien of geheel gesmoord zou gebleven zijn, of zich eerst veel later ontdekt hebben.
Koo: Ik begrijp dan, dat gij u geheel niet van mijne inlichting bedienen zult. Het spijt mij. Ik meende u nu den grootsten dienst te bewijzen....
Ik: Houd mij niet voor ondankbaar. Maar wat zoudt gij van mij zeggen, als ik uit over-
{==29==} {>>pagina-aanduiding<<}
ijling eens besloot, om mijn aanzoek, zoo als gij schijnt te verlangen, te herhalen - alles, alles slaagde eens - en ondertusschen uwe lieve Zuster was 'er het slachtoffer van. Zoudt gij mij dan daarna niet beschuldigen van een strafbare roekeloosheid? Ik zal deze zaak eens zeer rijpelijk overleggen ... en geloof mij, hoe mijn besluit uitvalt, ik zal u voor deze mededeeling altijd zoo dankbaar zijn, als of ik daardoor de gelukkige echtgenoot van uwe beminnelijke Zuster geworden ware. Ik voegde hier nog bij, dat het mij leed deed, dat hij zijn belofte aan zijn' Vader gedaan om mijnen wil geschonden had. Dit scheen niet heel diep bij hem te gaan. Ik geloof, daarom vast, dat hij het ook geweest is, die in losheid aan dezen of genen verhaald zal hebben, of ten minste iets hebben laten blijken van mijne verklaring aan Susanna, Hoe droevig zou het zijn, dat iemand met het beste hart, en van de grootste welmeenendheid, zoo loszinnig was, dat hij de teederste geheimen der vriendschap aan den dag bragt - en immers het verklappen van zijn geheim gesprek met zijn Papa, en wel bijzonder dat gedeelte, waarop hij stilzwijgendheid beloofd had, geeft mij vrijheid, om hem meer, dan zijne Zuster of zelfs dan Charlotte Elzevier te verdenken....
Maar hoe dit zij ... wat moet ik doen? - Moet ik dezen wenk in den wind slaan?... Zou het niet mogelijk zijn, dat het woest en

{==30==} {>>pagina-aanduiding<<}

zonderling gedrag van Kraaijestein Susanna het onderscheid heeft doen zien tusschen een' man van losse beginsels, om niet te zeggen zonder beginsels, en iemand, die, zooveel zijne zwakheid toelaat, alle zijne pogingen inspant, om, in allen gevalle, naar redelijke en zedelijke ik durf zeggen Godsdienstige beginsels te handelen? - Zou dat misschien hare achting ... maar o welk eene verwaandheid bekruipt mij.... Neen! Neen! het schitterende, het vernuftige, het stoute van Kraaijestein zal mijne eenvoudigheid, mijne bedaardheid, mijne meerdere zedigheid zeker reeds uit haren geest verdreven hebben... Maar laat ik de zaak nog eens van eene andere zijde bezien. Zou ik misschien niet langs dezen weg het middel kunnen zijn, om het dierbaar meisje te behouden? Dat haar geluk, in deszelfs volle uitgebreidheid mijn oogmerk zou zijn, hiervan ben ik zoo zeker overtuigd als van mijn eige bestaan.... Zou, zoo het wenschelijke gebeurde, het onmogelijk zijn, dat de vlam harer liefde jegens mij, schoon minder hevig brandende bij het aangaan der echtverbindtenis, gevoed door alle de blijken van mijne liefde en de zucht voor haar geluk, krachtiger en krachtiger werd?... Gij ziet, mijn Vriend, hoe mij dit denkbeeld verrukt.... Waarlijk ik zou een zeer groot gedeelte van mijn geluk kunnen opofferen, om Susanna te bewaren voor het grootste ongeluk, dat haar op deze wereld, naar mijne gedachten zou kunnen over-
{==31==} {>>pagina-aanduiding<<}
komen, de vrouw te worden van eenen beredeneerden en verharden Lichtmis; want daarvoor houd ik, en honderden met mij, Kraaijestein. Maar ik voel, terwijl ik aan u schrijf, dat onder de zucht om Susanna uit de handen van Kraaijestein te redden, de Eigenliefde eene verbazend groote rol speelt.... Wat, wat zou ik een Vriend als u bijvoorbeeld raden, dien zoo ernstig van Susanna, als mij verklaard was, dat hij geen aanspraak op hare liefde maken kon, hoe hoog zij hem anders achtte, wanneer deze in soortgelijke omstandigheden, als ik mij thans bevind, nog eene poging wilde wagen? - Hier leg ik mijne pen neder ... o dat gij hier waart en mij raad kondt geven.... Ik ben geheel twijfel, wat ik doen moet. Ik heb Suse wel niet beloofd, dat ik nooit weder aanzoek zou doen, hoe sterk zij daarop aandrong... Wie weet, wie weet, wat ik nog besluit... Zeker zoudt gij mij raden nog een nieuwe onderneming te wagen. Misschien dat eene volgende u meld, dat ik tot dien stap gekomen ben. Schrijf mij toch eens, hoe gij over dit alles denkt - en verschoon dat ik u door mijne brieven van uwe wezenlijke bezigheden afhoude, omdat ik ben

Uwe opregte Vriend

Ph. Walraven.




{==32==} {>>pagina-aanduiding<<}

Vijf en vijftigste brief.

Mejuffr. Susanna Bronkhorst aan Mejuffr. Charlotte Elzevier.


den Haag, 24. Januarij.

Beste Lieve Vriendin!

Nooit, nooit begon ik een' brief met zooveel ontsteltenis, als dezen. Waarschijnlijk zal u het schrift zelf reeds overtuigen, dat ik ver ben van mijne gewone bezadigde luim. 't Is nu Zondag avond even acht ure, en ik zal dezen schrijven, opdat hij u morgen met den eersten wagen, die van hier naar Delft rijdt, afgezonden worde. Maar laat ik mijn' geest zooverre in orde brengen, dat ik in staat ben, om u geregeld te schrijven.... Sedert uw vertrek was hier niets bijzonders gebeurd. Ik had zelfs geen' brief uit Amsterdam ontvangen, en ook van u niet, dan alleen het kleine biljetje, waarin gij den afnemenden toestand van de lieve oude Dame meldde. Ik hoop nog al, dat zij misschien door hare natuurlijke sterkte over het toeval zal zegepralen, en nog eenige gezonde dagen, in den kring van hare kinderen en kleinkinderen, mogen leven ... maar wat kan men bij een' ouderdom van zes en zeventig jaren veel

{==33==} {>>pagina-aanduiding<<}

hopen.... Ik was dan heden met Madam Gibbon en eene der jonge Dames namiddag te kerk geweest ... en wij kwamen met ons drieën te huis; toen de meid ons de deur opendeed, zeide deze eenigzins onthutst: ‘'Er is hier ten drie ure al een Heer gekomen, om Juffr. Bronkhorst te spreken. Hij zit in de Zijkamer.’ Ik ontstelde reeds vrij wat op die woorden en vroeg: Wie toch? wie toch? - en met één vertoonde zich de Heer Kraaijestein voor mijne oogen; met eene beleefde buiging naar mij toe komende zeide hij op een' zeer demoedigen toon: ‘Vergeef het mij ... ik ben het....’ Madam Gibbon en Juffrouw Krisje traden eveneens als ik achter uit, daar de eerste zeer wel begreep, wie die Heer was. Ik was zoodanig ontzet, dat ik het eerste oogenblik geen enkel woord spreken kon ... en ik voelde dat ik tot mijne lippen toe bleek werd. In dezen besluiteloozen staat wilde ik de voordeur uitvluchten. Kraaijestein naderde Madam Gibbon, en, op een zeer beleefden maar toch stouten toon, zeide hij: ‘ik had niet verwacht, dat Juffrouw Bronkhorst zoo ontstellen zou op het onverwacht gezigt van een' stadgenoot, die, zooverre mij bewust is, haar daartoe geen reden gegeven heeft...’ Madam Gibbon vatte het woord en zeide op hare gewone veel beteekenende wijze. ‘Juffr. Bronkhorst, mijn Heer! heeft jaren in

{==34==} {>>pagina-aanduiding<<}

dit huis gewoond, maar dit kan ik u verzekeren dat ik haar nooit zoo ontsteld gezien heb. Suse! (zich tot mij wendende,) gij moet de deur niet uitgaan. Ik vertrouw, dat gij veilig zijt in mijn huis.... Kom in de Zijkamer,’ en hier nam zij mij onder den arm, en haalde eenig vlugzout uit een der buffetten, die in den hoek hangt. - Ik rook even aan hetzelve en ik vond mij spoedig weder in staat, om iets te zeggen.... 't Scheen, dat de Heer Kraaijestein versteld stond over mijnen schrik en hij was toen achter ons om de zijkamer ingeslopen. Mijn Heer! zeide ik ... Mijn Heer! uwe komst alhier verbaast mij, na dat ik u zoo stellig door den Heer Elzevier had laten bidden, dat gij mij niet zoudt nasporen ... en echter... ‘En echter’ viel hij mij in de reden ‘en echter kon ik niet van mij verkrijgen, beminnelijke Juffrouw, om in deze plaats mij eenige uren op te houden, en niet alle nasporingen te doen waar gij u mogt onthouden ... en waar, waar kon ik u anders zoeken, dan bij de zoo hooggeachte Madam Gibbon, die ik nu voor de eerstemaal aanschouwe, en het doet mij leed, dat ik mij in een eenigzins ongunstig licht bij haar vertoon. Vergiffenis, beminnelijk meisje!’ (en hier boog hij half zijne knien, en hield den eenen arm uitgestrekt, in die houding, zoo als men eenen waren demoedigen schilderen zou.) ‘Vergif-
{==35==} {>>pagina-aanduiding<<}
fenis uit uw' mond te mogen hooren, en dat gij mij niet haat, zal mij genoeg zijn. Hadt gij mij die woorden geschreven ... ik zou ... ja! ik zou, hoe moeijelijk, den lust wederstaan hebben, van u bij dit mijn reisje hier te ontmoeten.’
Ik wist eerst niet, wat ik hem zou antwoorden, en welke redenen ik tegen dezen stroom van woorden zou aanvoeren. Eindelijk vatte ik echter moed en zeide: Mijn Heer! Ik meen aan uw verzoek reeds voldaan te hebben door het geen ik u door den Heer Elzevier heb laten schrijven en dus is deze mij zoo overrompelende visite op zijn zachtst genomen zeer overtollig. (na eenige oogenblikken zwijgens vervolgde ik) Uwe overdreven stoutmoedigheid, om uw stap geen sterker naam, dien dezelve beter verdienen zou, te geven, verschaft mij althans de vrijheid, om mij zeer over u te beklagen, daar gij mij door uwe bedreigingen, welke gij nu dadelijk in werking brengt, gedreven hebt, om mij in dit huis te verbergen. ‘Dat was,’ vervolgde hij met een gezigt, half olijk half onnoozel ‘dat was onnoodig ... want, God in den Hemel zij mijn getuige, alle mijne oogmerken omtrent u zijn rein en goed.... Wijt alles, alles, wat 'er aan het huis van uwen Papa gebeurd is, wat 'er onbedachts in mijne twee brieven aan u gevonden mag worden, wat 'er onvoegelijks in deze mijne visite mag

{==36==} {>>pagina-aanduiding<<}

zijn, alleen aan mijne vreeze, uit hoofde van het zoo hatelijk, het u nog meer dan mij onteerende, uitstrooisel wegens mijn voornemen ten aanzien van uwe persoon, die ik zelf te heilig houde, om dat uitstrooisel te noemen, hetwelk een kwaadaardige losse knecht, opgestookt, omgekocht, God weet, door wien, door Amsterdam heeft weten te verspreiden.... Sta mij toe ... o Madam Gibbon! gij zijt een vrouw van jaren en ondervinding en uwe tegenwoordigheid belemmert mij dus niet.... Sta mij toe, beminnelijkst meisje!’ (in vleijende woorden valt hij zeer mild) ‘dat ik deze kostbare gelegenheid waarneme, om u te betuigen, dat ik u bemin met eene hevigheid zoo groot, als immer eenig man een meisje kan bemind hebben... Sta mij toe u te zeggen, dat aan uwe wederliefde mijn geheel geluk hangt,... uwe liefde ... uwe hand’ (en hier greep hij na mijne hand, die ik echter met eenen schok terug trok) ‘uwe liefde ... uwe hand zullen alleen in staat zijn, om mij terug te brengen van die buitensporigheden, waaraan ik mij alleen heb schuldig gemaakt, omdat ik u te laat heb leeren kennen.’
Ik wist bijna niet, hoe ik mij onder deze zoo stoute en vlakke liefdesverklaring gedragen zou. Ik geloof waarlijk dat ik een vrij onnoozel figuur maakte. Ik moet u echter bekennen, dat ik niet weet, waarover ik mij meest moest

{==37==} {>>pagina-aanduiding<<}

verwonderen, of over de ongedwongen wijze, waarop hij stoutmoedigheid met zekere zedigheid wist te paren of over de welsprekende manier, waarop hij deze geheele aanspraak aan mij inrigtte. Eindelijk vatte ik het woord: Zeer ontijdig, en ongeschikt, mijn Heer! grijpt gij deze gelegenheid aan tot eene verklaring, welke ik elk ander jongman op deze wijze kwalijk nemen zou ... en die ik bovenal ten hoogste afkeur in iemand, wiens buitensporigheden, welke hij zelf zoo vlot bekent, hem het regt benemen, ooit eenige aanspraak te maken op een meisje van eer en deugd. - ‘Streng, zeer streng’ zeide hij, en mij dunkt Lotje, dat ik mij zeer gematigd uit drukte.
Onder dit gesprek kwam Mevr. Meadows binnen, die toen zij ontdekte, welk een belangrijk gesprek hier tusschen Kraaijestein en mij plaats had, oogenbliklijk, met eene verlegene bescheidenheid terug trad. ‘Neen!’ zeide Madam Gibbon, ‘lieve Dame kom maar binnen. Ik geloof niet, dat Juffrouw Bronkhorst van deze zaak voor u een geheim maakt....’ 'Er volgde een afgemeten kompliment tusschen den Heer Kraaijestein en Mevr. Meadows, zoo als tusschen lieden, die elkander niet kennen, natuurlijk is, maar Kraaijestein vervolgde na deze korte tusschenpoozing: ‘Streng, zeer gestreng in der daad tegen een' jongman, wiens hoop zich geheel op u gevestigd heeft.... Zeg mij, wat

{==38==} {>>pagina-aanduiding<<}

gij van mij verlangt, en ik zal u oogenbliklijk gehoorzamen ... onder voorwaarde, dat gij mij alles vergeeft....’ Wat ik begeer, zeide ik, mijn Heer! dat gij op het oogenblik henengaat ... dat gij mij nooit weder spreekt of schrijft over het onderwerp, waarvan gij geschreven en gesproken hebt, waardoor gij mij in mijne eige oogen vernederd hebt... Of denkt gij, mijn Heer! denkt gij, dat gij mij geheel onbekend zijt... Denkt gij, dat uwe verfoeijelijke denkwijze bovenal omtrent mijne sekse onbekend zijn?... ‘o Zwijg toch, ik bid u zwijg’ ... voerde hij mij met zekere hevigheid tegen ... ‘of wilt gij mij in de tegenwoordigheid van deze mij onbekende Dames nog dieper vernederen vaar voort ... maar hoeveel gij zegt, welke harde benamingen gij bezigt, mijn beschuldigend geweten getuigt dat ik die ... ja meer nog verdiene ... maar ook dat zegt mij, dat 'er een wezenlijk berouw bij mij plaats heeft.... Tranen van berouw wellen op in mijne oogen, die eene misschien verkeerde schaamte tracht te verbergen’ (en waarlijk Lotje zijne oogen werden vochtig) ... ‘maar ik zie, dat ik u verveel.... Ik zal heengaan ... om u te toonen, dat ik u gehoorzaam ben. Zonder dat gij zelfs aan de voorwaarde, waarop ik aandrong, voldaan hebt, ik ga heen ... met een bedroefd hart ... en zal, daar ik morgen naar Rot-
{==39==} {>>pagina-aanduiding<<}
terdam vertrek, ten elf ure mij nog even bij u vervoegen, of gij misschien een' brief aan Mej. Elzevier, die zich thans aldaar bevindt, hebt mede te geven.’ Neem die moeite niet, zeide ik, want zij zal vergeefsch zijn; ik zal voor u niet te spreken zijn.... Gij hebt mij verrast, ondeugend verrast, mijn Heer! en ik hoop zorge te dragen, dat dit de eerste en de laatstemaal zal geweest zijn. ‘Verkiest gij dan,’ zeide hij, ‘dat ik op het oogenblik niet alleen dit huis, maar zelfs den Haag verlaat....’ Ja, ja ... zeide ik.... Ja, mijn Heer! - ‘Ik gehoorzaam u,’ hernam hij ... ‘maar, met een hart, dat van droefheid stikt.... Vaarwel en zijt gelukkiger dan ik....’ Dit sprekende kuste hij zijne hand, en wierp mij dezen kus met zekere wildheid toe.... Toen keerde hij, reeds tot aan de deur gekomen, zich tot Madam Gibbon en Mevr. Meadows: ‘Dames! De laster vervolgt mij overal, waar ik mijne voeten zet ... maar ik vertrouw van u, dat gij altijd naar waarheid getuigen zult, hoe ik mij ten aanzien, van Juffrouw Bronkhorst bij deze ontmoeting gedragen heb ... dat vertrouw ik van vrouwen, die geen belang in mijn geheel bederf hebben.’ Hij zag mij hierop nog eens met een gelaat aan, waarop de wanhoop geschilderd was en vertrok.
'Er volgde na zijn vertrek een poosje stil-
{==40==} {>>pagina-aanduiding<<}
zwijgen, dat Mevr. Meadows afbrak met de vraag, of dit nu die gevreesde Heer Kraaijestein was. En dit met ja beantwoord zijnde begon zij te meesmuilen: Gij lagcht, zeide ik; en zij antwoordde: ‘Wel zeker lagch ik.... Is dat nu dat gedrogt, om u voor te verschuilen?... Hij was de eerbiedige gehoorzaamheid zelve ... althans toen ik tegenwoordig was.... Wat zegt gij Madam Gibbon?’
Madam Gibbon: Ja Mevrouw! wat zal ik van dien man zeggen. Ik zag hem naauwelijks een kwartier ... maar zooveel heb ik gezien, dat hij een man is, welke een gladde tong en groote vrijmoedigheid bezit - en dien ik wel wenschte, dat onze lieve Suse nooit gezien had. Ik beslis niet, hoe ondeugend hij is ... maar hij is een gevaarlijk man. Ik geloof, dat hij niet alleen meester is over zijne woorden en over zijne stem, maar zelfs over zijne tranen....
Mevrouw Meadows: Ik gedraag mij gaarne aan uwe ondervinding en jaren ... maar ik moet echter de waarheid hulde doen. Ik geloof, dat dien Heer toch veel te last gelegd wordt, dat bezijden de waarheid is. Zoo hij iemand was, die zich zoo debaucheerde, gelijk ik van hem dezer dage gehoord heb, dan moet ik mij verwonderen over de blakende gezondheid, die hem niet alleen uit zijne oogen blinkt, maar zelfs van zijn gelaat afstraalt. Wat zegt gij daarvan Juffr. Bronkhorst?

{==41==} {>>pagina-aanduiding<<}

Ik: Ik ben bijna te ontsteld geweest, Mevrouw! om zooveel aandacht op den Heer Kraaijestein te hebben; maar ja! men zou het hem zeker niet aanzien, dat hij een zoo ongeregeld leven leidde, als hem nagaat.
Mevrouw Meadows: o De wereld hangt ook van vergrootingen aan een. En liefdeloosheid in het beoordeelen van daden van jonge menschen schijnen velen eer voor eene deugd dan ondeugd te houden... o Hoeveel goeds gaat 'er waarschijnlijk in een mensch, als de Heer Kraaijestein, verloren ... maar laten wij 'er van afstappen... 't Kan zijn, dat het eene weekhartigheid van mijn' aard is, maar met afgedwaalde boetelingen heb ik altijd een diepgaand medelijden.
Madam Gibbon: Ik mede, Mevrouw! maar ik moet eerst overtuigd zijn, of iemand wel een boeteling is.... Onbeschaamde vrijmoedigheid (zoo als de Heer Kraaijestein zoo even in mijn huis gebruikt heeft) en opregt berouw zijn geen eigenschappen, die met elkander in een hart huisvesten kunnen.... Ik houde, hoe meer ik het indenk, Kraaijestein voor een grooten deugniet, en ik hoop, dat Suse 'er hem ook voor houdt.
Nu zweeg Mevrouw Meadows ... maar zij kon, toen Madam Gibbon eens even uit het vertrek was, niet nalaten mij toe te voegen. ‘De oude Dame is zeer gestreng omtrent den Heer Kraaijestein. Zij scheen wel te den-
{==42==} {>>pagina-aanduiding<<}
ken, dat ik zijn advocaat was; maar ik weet niet zoo naauwkeurig, wanneer men iemand als hopeloos bedorven op moet geven. Inderdaad men heeft de gestrengste beoordeelaars der menschelijke zwakheden bij lieden beneden de achttien en boven de vijftig jaren. De eersten ontbreekt het aan ondervinding, en de laatsten achten zich verheven boven vele verzoekingen, en gebruiken daarom de vrijheid, om stout weg daarover te beslissen.’
Nu kwam Madam Gibbon terug - en ons gesprek liep weder over gewone zaken. o Lieve Lotje! wat zal ik zeggen? wat zal ik onervaren meisje beslissen?... Wat moet ik doen? - Ik berisp mij zelve, dat ik nog al te zacht tegen Kraaijestein geweest ben... en zoo ik Mevrouw Meadows gelooven zou, ben ik nog streng genoeg geweest.... Eilieve vraag nog eens aan uw Papa aan uw Mama, wat ik moet doen - of raad mij zelf, naar de inspraak van uw verstand en hart ... moet ik hier blijven ... of naar Amsterdam terug keeren? Hier langer te blijven is ongeraden, want de geresolveerde karel zal mij zeker hier weder opzoeken. Daar valt mij in, dat ik best zal doen met hem morgen te ontwijken... Ik zal eene koets laten komen tegen tien ure en mij naar Rotterdam laten brengen, dan kan ik u en uwe familie zien; met u en uwen Papa raadplegen. Want ik ben deerlijk verlegen....

{==43==} {>>pagina-aanduiding<<}

Misschien dat ik dus reeds bij u ben, eer gij dezen brief ontvangt... Verschoon mijn schrift mijn' stijl, want ik ben in groote verwarring van geest. Groet uwe ouders - en het beste met uwe lieve Groote Mama.

Uwe oprechte Vriendin

Susanna Bronkhorst.




{==44==} {>>pagina-aanduiding<<}

Zes en vijftigste brief.

De Heer Louis Kraaijestein aan den Heer Pieter de Graaf.


den Haag, 24. Januarij.

't Was u te koud, om met mij naar den Haag te rijden; gij hadt geen lust, om u als lijfknecht te verkleeden.... 't Is ook maar heel goed, dat gij te Leyden over uwe karmosijnroode kagchel zijt blijven hangen, want al was het u gelukt met mij in het huis van Madam Gibbon te dringen, gij zoudt uw vriend Louis niet zeer bewonderd hebben.... Gij zoudt getuige geweest zijn van eene zeer weinig beteekenende onderhandeling, die althans in mijne tegenwoordigheid afgeloopen is zonder dat ik heb kunnen bespeuren, dat ik eenige vorderingen van belang gemaakt hebt.
En wat Mevrouw Meadows (zoo heet nu Saartje, die op mijn kommando, zoo als gij weet, naar den Haag vertrokken is, en zich in de vriendschap van Madam Gibbon heeft in gedrongen onder den naam van Weduw ... nu zij is mijne Weduw, want ik ben dood voor haar -) die gedeeltelijk een getuige van mijne onderhandeling met Juffrouw Bronkhorst geweest is, mij verzekert van eene door haar bespeurde

{==45==} {>>pagina-aanduiding<<}

heimelijke genegenheid, en schoon ik wel weet, dat jaloersche wijven-oogen in dat geval scherper zien, dan die van verliefde mannen, heb ik geene flikkering van genegenheid of toegevenheid in Santjes schoone oogen bespeurd. Gij begrijptwel, dat ik alles heb aangewend, om mij zoo gunstig voor te doen als mogelijk ... dat ik in alle mijne gedragingen standen en woorden de demoed zelf geweest ben, maar toen ik haar met al den eerbied, die een boeteling betoonen kan, verzocht had, om morgen, eer ik, zoo als ik voorgaf, naar Rotterdam zou vertrekken, haar nog voor een oogenblik een bezoek te geven, om te zien, of zij ook eenige boodschap had mede te geven aan hare vriendin Elzevier te Rotterdam (want die is daar met hare ouders omdat haar oude bestje een toevalletje van apoplexie gekregen heeft) wat waren de woorden van de op mij vergramde of niet vergramde, maar toch heel fiere schoone: ‘Neem die moeite niet want zij zal vergeefsch zijn. Ik zal voor u niet te spreken zijn. Gij hebt mij verrast ondeugend verrast, en ik hoop zorge te dragen, dat dit de eerste en de laatstemaal zal zijn.’ Dat zijn woorden, die niet malsch zijn, Piet, die al heel ligt u en uws gelijken meer of min hopeloos zouden maken... maar gij zult wel gelooven, dat zij dat bij mij niet uitwerken. In het geheel niet. Zelf toen de fiere schoone ze uitsprak, maakte ik

{==46==} {>>pagina-aanduiding<<}

commentarien ... verrast ondeugend verrast!! - Wel zoo, wel zoo ... dat zijn zoo wat romaneske woorden ... neen! mijn zoetertje, als Kraaijestein, vast in het hoofd heeft, om een meisje ondeugend te verrassen, dan legt hij het heel anders aan - nu ziet gij hem op zijn allerdemoedigst ... maar zoo, zoo laat hij zich niet ongestraft bejegenen, en dus ... dus kunt gij zeker zijn, dat dit niet de eerste en laatstemaal te gelijk zal geweest zijn.... Boeten zult gij daarvoor, mijn schurkje! - o had zij eens in mijn hart kunnen kijken ... dan had mij die Lukretia van hare Eeuw zeker in het aangezigt gevlogen.... Ondertusschen zegt mij Saartje, dat het eene heele moeijelijke zegepraal zal zijn, want dat zij beginsels heeft, niet van vrouwelijk was, die onder de warme hand van den mannelijken hartstogt zich laten kneden, maar van best staal, zoodat 'er wat aan te doen zal zijn, om die gloeijende en gebogen te krijgen ... ‘maar zij is toch,’ zoo praat dat vrouwspersoon voort - ‘al schijnt zij eene Mediceesche Venus, die eene hedendaagsche kleeding heeft aangetrokken, toch niet zoo koud als marmer... Zij heeft hartstogten, misschien wel zeer sterke, maar die zij misschien voor half dood houdt, daar zij alleen maar stilletjes liggen te slapen, om naderhand met meer sterkte te ontwaken ... en dan zullen zij voor den dag schieten als verkleumde adders, die in

{==47==} {>>pagina-aanduiding<<}

een takkebos liggen te slapen, en op eens te voorschijn komen, om met een steek dezen of genen te dooden, want ieder een is niet zoo als Paulus,’ enz. Toen raakte zij op haar stokpaardje en begon te profaneren.... 't Is anders toch een meid van vernuft, maar dan wordt zij vervelend. ‘'t Is een blijk van armoede van geest,’ zeî eens een verstandig Heer tegen mij, daar ik ook zoo wat profaneerde ‘en toont, dat gij niet rijk genoeg zijt in uitvindingen, om door uw vernuft te vermaken, of gij moet uw toevlucht nemen, om datgeen tot een voorwerp van spotten maken, dat ten minste negentig van de honderd voor iets heiligs houden. - Wat zoudt gij van een fijne zeggen, als hij eens met de schriften van Voltaire zoo omsprong, als de lieden van smaak met de gezegden uit dat Boek, dat de Bijbel heet...’ Ik voelde, dat de man gelijk had... ik heb het Saartje ook wel gezeid... maar de halsstar-righeid, die haar tot den staat gebragt heeft, waarin zij nu is, belet haar ook hierin verandering te maken. Die feeks - zij moest, zij wilde mijne Vrouw zijn - of niet met al - en met haar Tobij een half zwervend leven leiden - en, schoon zij van mijne genade afhangt, is zij mij nu liever dienstbaar in deze onderneming, dan dat zij gelijk andere, van tijd tot tijd, als een uit mijn Harem, wanneer mij de lust eens bekruipt, schoon de verliefde grillen verdwenen zijn,

{==48==} {>>pagina-aanduiding<<}

om haar den zakdoek toe te werpen, denzelven zou aanvaarden. In den grond is zij een hoogmoedig en wraakzuchtig vrouwspersoon - en ik geloof, waarachtig, dat zij meer uit zucht, om Susanna ten val te brengen, dan om mij te believen, de rol op zich genomen heeft, die zij thans à merveille speelt. Ik heb toch in haar de regte persoon gekozen - en als zij met het voorjaar een plaatsje onder Loosduinen, of digt bij Rijswijk huurt.... Maar ik wil mijne plannen niet te vroeg ontwikkelen. Wat ben ik blij, dat ik u het wonder aan den Leydschen Dam, waar gij met uwe gezellen zoo luidruchtig van uw vriend spraakt, heb kunnen verklaren, door dat Saartje met haar Tobij alleen op een kamer boven de uwe zat. Misschien hadt gij lieden anders aan spoken of geesten gaan gelooven. - ‘Wij aan spoken, wij aan geesten?...’ Ja zeg ik. Of denkt gij dat Lichtmissen en Esprits Forts niet bang zijn voor spoken? Ik ken wel groote snoevers van onze bende, die fluiten, als zij alleen in donker een' langen weg gaan. Ik heb zelfs een karel gekend, die 'er zijn eer in stelde, om voor een Atheist door te gaan, en die zeer moeijelijk zou geworden zijn, als iemand hem voor een Christen gehouden had, die zoo bang was als een Boerenjongen, voor spoken en diergelijke zotheden van het Bijgeloof - Jongen! 't ziet 'er met dit zoogenaamde streke geesten dan ook somtijds bedroefd uit. -

{==49==} {>>pagina-aanduiding<<}

Maar wat zult gij nu doen? mijn plan doorzetten en Santje morgen spreken, het ga zoo het ga. Ik heb nog nooit de onderneming eener amourette laten steken?... en zou ik nu ... neen! dat lijdt mijn honneur niet. Zou Ik mij door haar laten afschrikken ... neen! Al daalde de Deugd in eige persoon (mits eene vrouwelijke) regelregt zoo uit den hemel op aarde (en zoo beschouw ik Santje bijna) als ik besloten had, dat zij de mijne zijn zou, ik zou mij geen oogenblik rust gunnen, voor, dat ik ze in mijne magt en over haar gezegepraald had. Nu Adieu! groet de broêrs van

Je Vriend

Louis.




{==50==} {>>pagina-aanduiding<<}

Zeven en vijftigste brief.

Mejuffr. Susanna Bronkhorst aan Madam Eleonora Gibbon.


Rotterdam, 25. Januarij.

Mejuffrouw en geachte Vriendin!

Nog heden vat ik de pen op, om u te laten weten, dat ik welvarende hier gekomen ben. Ik heb den Koetsier, die nog heden avond in den Haag terug denkt te zijn, verzocht, dat hij dezen medenemen, en u nog heden avond behandigen zou. Ik ben welvarende, schoon ik veel, zeer veel verdriet heb, dat nog aanmerkelijk op het laatste reisje van den Haag naar Rotterdam vermeerderd is. Ik heb wel honderdmalen gewenscht, dat ik maar bij u gebleven en niet tot het besluit gekomen was, om met eene koets naar Rotterdam te vertrekken. Gij weet, dat niemand, dan gij en Mevrouw Meadows eenigzins hebt kunnen weten, waarheen ik voornemens was te vertrekken, toen ik gister morgen uw huis verliet. Mevrouw Meadows raadde mij zelfs, ter wegneming van allen schijn, dat ik den koetsier ordonneren zou, om mij naar het

{==51==} {>>pagina-aanduiding<<}

Voorhout te rijden, en dan hem last te geven, om naar het Spui op te slaan, en zoo mijne reis naar Rotterdam te vervolgen. Ik was dus zeer gerust ... en, in der daad ik begon de onaangenaame ontmoeting van gisteren te vergeten. De fraaiheid van het weder - de schoone wintergezigten langs den Rijswijkschen en Delftschen weg, besneeuwde velden door de zon beschenen - aardig glinsterende boomen, molens en gebouwen allen met een kleed van sneeuw bedekt... alles werkte zamen, om mijne luim te verbeteren, en toen ik Delft door was, werd mijn hart nog vrolijker door het vooruitzigt, dat ik, binnen anderhalf uur, mijn Lotje en hare ouders ontmoeten zou. Ik zag een heer te paard mijn rijtuig voorbij vliegen, maar had daarop geene bijzondere opmerking. - Aan de Zwed gekomen hield de koetsier op, daar hij de paarden nog eens scheen te willen voeren... maar op dat oogenblik veranderde voor mij het tooneel van rust en genoegen. - Aan het portier der koets vertoonde zich niemand anders dan de Heer Kraaijestein ... met eene groote stoutmoedigheid opende hij hetzelve, en zeide met de onbeschaamdste vrijpostigheid: ‘Dat is onverwacht, Suse! lieve Zuster!’ (en hier greep hij mijne hand) ‘dat had ik niet kunnen denken, dat gij in het rijtuig zat, dat ik op de hoogte van het kruidmagazijn voorbijreed.... Ik zal hier mijn

{==52==} {>>pagina-aanduiding<<}

paard laten staan, en mij het genoegen geven, om u tot Rotterdam te verzellen.....’ Zoo sprekende was hij in de koets geklommen, en zat over mij... Verschrikt, verontwaardigd... toornig ... scheen mij de eerste oogenblikken de spraak te ontbreken ... en middelerwijl stak hij het hoofd uit het portier en gaf den koetsier last, om voort te rijden, aan het volk uit de herberg de zorg voor zijn paard bevelende. - Ik had mij nu genoegzaam hersteld, om te kunnen spreken: en zoo verre ik mij herinneren kan, zeide ik op geen zeer zachtaardigen toon: mijn Heer! uwe onbeschaamdheid heeft mij, gelijk gij ziet, schrik aangejaagd, op het eerst oogenblik. Ik ben verontwaardigd, diep verontwaardigd, dat gij mij tot het doel en voorwerp neemt van uwe kunstgrepen en vervolgingen - en als gij niet op het oogenblik den koetsier gelast, om stil te houden, en mij verlaat, zal ik mijne maatregels moeten nemen, om u te ontvlugteu, 'er kome dan van, wat het wil.... Deze taal scheen Kraaijestein geweldig te ontzetten; althans op de demoedigste wijze bad hij vergiffenis ... met een zee van woorden de schuld van zijn stout bestaan op de hevigheid van den hartstogt schuivende, dien hij voor mij koesterde. - Hij bad, zooveel de ruimte gedoogde, zijne knieën buigende, dat ik hem niet bloot zou stellen aan publieke schande - daar hij zich bij het volk

{==53==} {>>pagina-aanduiding<<}

van de herberg gedragen had, als of ik zijne zuster was, dat ik hem zou toestaan, dat hij mij tot Rotterdam vergezelde, dat hij mij dan oogenblikkelijk verlaten zou.... Ik had ondertusschen mijne hand aan de kruk van het portier geslagen, voornemens om het te openen en 'er uit te springen... Met eene schijnbare teedere bezorgdheid greep hij mijne hand en wikkelde die zachtkens los, zeggende: ‘Mijn God! Mejuffrouw! spaar, spaar u zelve.’ waarop ik hem met groote hevigheid toevoerde: Waarom zou ik mij sparen, om mij blootgesteld te zien aan de vervolgingen, aan de mishandelingen, mag ik wel zeggen, van een ondeugenden. Thans brak hij mijne reden af.... ‘Niet zoo gestreng, niet zoo gestreng.... Is eene kleine list uit opregte liefde geboren vervolging - mishandelling...’ Ik zweeg een oogenblik, daar ik voelde, dat mijne gramschap al hooger en hooger klom... en ik mij in staat voelde tot roekelooze woorden en tot onberadene stappen.... Ik barstte toen weder uit, zeggende: Baldadige indringer! zeg mij, welke zijn uwe oogmerken met uw gedrag van gisteren - en van heden?... ‘Geene dan de onschuldigste’ hernam hij - ‘mijn eenig doel is, om uit uw' mond voor al het onberadene, dat ik aan het huis van uw papa bedreven heb, vergiffenis te ontvangen ... om van u te hooren, of gij op eene zoo ongunstige wijze

{==54==} {>>pagina-aanduiding<<}

over mij denkt, dat, al was het, dat ik, van dit oogenblik af mijne zedelijke hervorming begon; al was het, dat ik die met al den ijver van eenen opregt boetvaardigen voortzette, dat ik nooit zou mogen hopen op uwe wederliefde. Gij hebt mij gedrongen, dat ik mijne denkbeelden, mijne gevoelens u aangaande zoo plotseling zeggen zou....’ En, vroeg ik, moet gij, zoo gij al zulk een ontwerp in het hoofd hebt, zulks langs een' zoo vreemden, zulk een' schandelijken weg, aanvangen. Een slecht vooruitzigt op hervorming, een eerlijk een onschuldig meisje te verrassen ... neen! mijn Heer! indien gij goede oogmerken koesterde, zoudt gij den koninklijken weg bewandeld hebben. Gij zoudt u niet bij mij, maar bij mijne ouders vervoegen.... ‘Immers niet,’ zeide hij, met eenen glimlach, ‘bij uwe Mama? ... maar om volkomen ernstig te zijn - wat, wat zou ik durven hopen van uwen Papa?... Weet gij niet op welk eene onvriendelijke wijze hij mij bejegende op dien gelukkigen dag, toen ik het genoegen had, van in gunstiger licht bij u te verschijnen, dan heden, toen ik van u afscheid nam.... Zou ik mij bij uw' Papa kunnen vervoegen, die het hoofd, zoo ik denk, vol heeft van een heel ander plan.’ Welk een plan? vroeg ik - ‘o gij zoudt dat niet weten - een

{==55==} {>>pagina-aanduiding<<}

plan dat gij, zoo ik vrees, te veel begunstigt.’ -
Ik: Ik versta u niet....
Kraaijestein: Gij zoudt het niet weten en heel Amsterdam weet het, om een ander den gelukkigen man te maken....
Ik: Maar wat luister ik naar u (wij waren nu aan Overschie genaderd) ... Wat luister ik naar praatjes, die niets beduiden.... Verlaat mij, mijn Heer! stap hier te Overschie af ... en noodzaak mij niet, dat ik het hoofd uit het portier stekende, de hulp inroep van den eersten, dien wij ontmoeten, om mij van uw bijzijn te verlossen. ‘O mijn God!’ zeide hij toen - ‘Is mijn bijzijn u zoo hatelijk ... dan zal ik u verlaten’ (en hier greep hij naar zijnen hoed.) ‘Liever u verlaten, dan dat ik ons bloot stel aan de bespotting van het gemeene volk.... Wij zijn nog vijf minuten van het dorp.... Ik zal u verlaten ... om u te gehoorzamen... maar geef mij dan, eer ik u verlaat de verzekering, dat dit gebeurde zoo min als het voorgevallene aan het huis van uw' vader, in het vervolg, eenigen invloed op uwe denkwijze over mijne persoon hebben zal ... o verzeker mij van uwe vergiffenis ... en laat ik niet geheel wanhopig terug reizen ... geloof mij, door die betuiging van vergiffenis zal een vonkje hoop in mijn hart opwakkeren en die hoop zal in mijn' geest

{==56==} {>>pagina-aanduiding<<}

met meer ernst dan ooit te voren de hand doen slaan aan de hervorming van een gedrag, dat u zeker ook niet met zachter kleuren zal geschilderd zijn, dan het in waarheid is.’ - Ik zweeg en hij ging voort - ‘Nog maar weinige oogenblikken en wij zijn aan het Dorp - en zonder die vergiffenis verworven te hebben verlaat ik u niet, 'er kome van wat het wil.’ In het dorp gekomen ontzonk mij de moed, ik vreesde, om mij aan het gemeen bloot te stellen.... Ik rekende, dat wij binnen een groot kwartier te Rotterdam waren ... o, lieve Madam! ik ondervond die flaauwmoedigheid, welke gij zoo dikwijls gezegd hebt, dat het gevolg is van te hoog opgewondene driften. Zonder eenig woord te spreken liet ik mij door Overschie rijden, en toen wij het door waren, hernam de stoutmoedige, baldadige Kraaijestein, mogt ik liever zeggen, met verontschuldigingen, dat hij mij niet verlaten had, want, dat ik hem zelfs de voor hem wel groote, maar voor mij kleine, gunst niet had willen bewijzen van eene vergiffenis te betuigen, die hij reeds gedeeltelijk uit mijnen naam door den Heer Elzevier gekregen had... Zult gij mij dan in waarheid verlaten, zeide ik, als wij te Rotterdam gekomen zijn, indien ik u alles vergeef, wat gij waarlijk stoutmoedig en onbeschaamd tegen mij bedreven hebt?... Zult gij dan ophouden met mij te ver-
{==57==} {>>pagina-aanduiding<<}
volgen? ‘Dat zal ik, dat zweer ik u...’ hernam hij... Zweer niet, mijn Heer! zeide ik, maar houd woord.... Ik vergeef u onder de gestelde voorwaarde alles ... en ik wenschte, dat ik alles vergeten kon.... Toen, toen raakte ik nog meerder met hem verlegen ... want opdat oogenblik geliet hij zich, als of hij dronken van blijdschap was. Hij greep mijne handen, kustte die met eene woeste drift - en zeide: ‘Zoo vergeeft een Engel ... Nooit, nooit zal ik dit oogenblik vergeten, het gedenkwaardigst in mijn leven - het oogenblik, waarbij ik hoop, dat mijne hervorming aanvangen zal....’ Dat geve God! zeide of zuchtte ik.... Nu naderden wij vast de Delftsche poort, en ik bad hem dat hij mij verlaten zou. Hij riep tweemalen aan den koetsier, maar deze scheen hem door het gerammel van het rijtuig niet te hooren. - Dus reed ik tot voor de deur van de oude Mevrouw Elzevier ... zoo dra daar het rijtuig stil stond, sprong Kraaijestein uit de koets - hielp mij zeer beleefdelijk uit dezelve - en daar mijn lieve Lotje de deur reeds opende, verliet hij mij met een kompliment, waarbij hij beloofde zijn woord te zullen houden enz.
Gij kunt denken, mijn lieve Madam! hoe ik gesteld was, toen ik binnen kwam - Lotje, die Kraaijestein zoo oogenblikkelijk niet herkende, vroeg mij dadelijk, welk een Heer zoo beleefd was geweest van mij te verzellen. Spreken kon ik

{==58==} {>>pagina-aanduiding<<}

niet ... ik moest eerst uitschreijen - en heb mij nu verpijnigd, om u dit te schrijven, opdat gij weten zoudt, wat mij is overgekomen en dus door geene valsche berigten ten mijnen aanzien zoudt misleidt worden. - O schrijf mij toch eens, of ik mij in dit geval anders had kunnen gedragen. Geef mij raad, wat ik verder moet doen. Gij moogt deze onder geheimhouding wel voorlezen aan Mevr. Meadows. Vraag toch die schrandere vrouw eens wat zij van dit alles denkt, en wat mij te doen staat?

Mijn Heer en Mevrouw Elzevier benevens Lotje laten u groeten. Met de oude Dame blijft het sukkelen, en men vreest, dat het op een uitleving zal neder komen. Ik moet eindigen, want de koetsier staat reeds in het voorhuis te wachten. Vaarwel en geloof mij met ware achting

Uw Dienaresse en Vriendin

Susanna Bronkhorst.




{==59==} {>>pagina-aanduiding<<}

Acht en vijftigste brief.

Mejuffr. Sara Lindenberg aan den Heer Louis Kraaijestein.


den Haag, 25. Januarij.

Mijn Heer!

Mevrouw de Wed. Meadows maakt aan u met alle onderdanigheid haar kompliment, als uwe nederige dienaresse. - Lagchen zult gij, al hadt gij nooit gelagchen. - Die excellente Suse is dan bij den drommel te biecht geweest. - Zij heeft haar fraaij reisje met u aan hare erntfeste Madam Gibbon geschreven - en NB. met het kompliment aan de Wed. Meadows en met verzoek om den brief aan haar te communiceren.... Is dat niet om te schreeuwen?... Gij weet, dat ik tamelijk wel den aap in de mouw kan houden als ik het doen wil... maar het was bijna te erg. Madam Gibbon keek als een oude Abdis, die benaauwd is voor een gevlugt nonnetje. - Somtijds dacht ik, dat zij Mevrouw Niobe wilde naspelen. - Zij zou dan een regt kostelijk gezigt hebben voor den moeder van de zeven zonen Mevrouw Thirsa - en Susanna zou een kostelijke Selima uitmaken .... maar gij

{==60==} {>>pagina-aanduiding<<}

zoudt een miserabele Jedidia zijn. - Ik ziste geduurig met verbazende, o hees! o hees! is het mogelijk? - Hemelsche goedheid! zeî ik toen gij op uwe knieën vielt. - Wat rees de thermometer van Suses gramschap verschrikkelijk hoog! Ik dacht dat de kwik het pijpje uitgevlogen zou hebben - of liever ik dacht het niet - want als wij vrouwen regt kwaad worden - dan zal binnen weinige minuten, als de Heeren Mannen ons maar tijd geven, de kwik tot het vriespunt vallen. - Nu dat weet gij, maar gij hebt u toch vrij slaauw gedragen, naar dat de gelegenheid schoon was. Fronte Capillata, liet mijn vader hoogzaliger memorie, mij uit den Schoolvos Cato leeren... en had ik de les maar wat beter onthouden, ik zou die nu niet zijn, die ik ben - Misschien was ik thans Mevrouw Kraaijestein ... en gij de dienaar van Mevrouw. Weet gij nog toen gij mij altijd Divina noemde ... maar ik heb mij gedupeerd, en daarvoor boet ik, als een half verlatene - o dat ik geheel onafhankelijk was, maar ik buig voor het noodlot. - Ik moet van die digressie terug. - Gij hebt naar mijne gedachten eene heerlijke gelegenheid laten vervliegen, om de trotsche meid te vernederen. Is het mogelijk, dacht ik, dat een sperwer, die een duifje in zijn klaauw heeft, op het piepen van het arme dier, de klaauwen opent, en het zoo zachtjes laat henen

{==61==} {>>pagina-aanduiding<<}

vliegen. Mij waart gij zoo genadig niet, als die preutsche schoone, maar ik was ook zoo preutsch niet. Dat Maria-tronietje (want ze lijkt naar de Moeder van ons Heer, als een droppel water, een droppel water) zou dat een Beelzebul in bedwang houden. Zij zal dan in haar nederig trotsch hartje vast juichen. Madam Gibbon juicht van den weeromstuit. - ‘De Deugd,’ zeide zij, want vrouwen van zekere jaren beginnen, als eene soort van profetessen, sententien te spreken, ‘de Deugd, Mevr. Meadows! moet toch eene Goddelijke kracht hebben, zelfs op de harten van losbandige deugnieten, wanneer zij zich in haren vollen luister vertoont.’ En wat zou ik zeggen, wat anders dan, met exclamatie, de Deugd, Madam, is een wonderlijk ding! Voltaire zegt met regt:

C'est un beau mot sans doute, et qu'on se plait d'entendre, 
Facile à prononcer, difficile à comprendre. 


Heel snibbig duwde mij het oude Engelsch wijfje toe: ‘Voltaire was een groot vernuft, maar ik houd hem voor een' Franschen babbelaar als hij over Deugd en diergelijke onderwerpen spreekt.’ Zij sprak dit zoo, als of zij meer of min dacht, dat ik Voltaire voor een Heilig hield. Gij weet, dat ik geen Heiligen ken, en vreezende, dat mij dat olijk wijf eventjes door een scheurtje van

{==62==} {>>pagina-aanduiding<<}

het gordijn, dat voor mijn hartje hangt, kijken zou, zeide ik: Toegestaan, Madam! de Engelschen zijn beter raisonneurs. Hoe krachtig zegt Milton ergens

Mortals, that would follow me, 
Love Virtue; she alone is free: 
She can teach ye how to climb 
Higher than the sphery chime; 
Or, if Virtue feeble were, 
Heaven it self would stoop to her. 


En zoo ik u niet verveel, laat ik 'er dan nog deze voortreffelijke regels die nader op de beminnenswaardige Sophia zien, uit het zelfde stuk (ik geloof haast dat het the Comus heet) mogen bijvoegen

'T is Chastity, my brother, Chastity: 
She, that has that, is clad in complete steel, 
And, like a quiver'd nymph with arrows keen, 
May trace huge forests and unharbour'd heaths, 
Infamous hills, and sandy perilous wilds, 
Where, through the sacred rays of Chastity, 
No savage fierce, bandite, or mountaineer, 
Will dare to soil her virgin purity. 
Yea, there, where very desolation dwells 
By grots and caverns shagg'd with horrid shades, 
She may pass on with unblench'd majesty, 
Be it not done in pride, or in presumption. 
Some say, no evil thing that walks by night 
In fog, or fire, by lake or moorish fen, 

{==63==} {>>pagina-aanduiding<<}

Blue meagre hag, or stubborn unlaid ghost 
That breaks his magic chains at curfew time. 
No goblin, or swart fairy of the mine, 
Hath hurtfull pow'r o'er true virginity. 


Gij moest eens de verandering op het gelaat van Madam Gibbon bij die woorden gezien hebben. Zij vergat het Hollandsch en zeide mijne hand grijpende: ‘Divin woman.’ O mijne Divinity is gering, hernam ik, schoon zeker, zoo het geheugen een der goddelijke eigenschappen is, ik niet ontkennen kan, of ik heb over mijn deel niet te klagen. 't Is somtijds maar al te gedienstig, en geeft verscheide stukken gelijk aan, zoodat ik in twijfel sta, wie ik kiezen moet, en dan doe ik wel eens eene slechte keuze.
Nu had ik de oude Dame zoo gewonnen, dat zij mij verzocht, om in hare plaats aan hare lieve Suse te schrijven. Zij was heden met vele bezigheden bezet, en, zoo het mij schikte, had zij gaarne, dat ik het verlegene meisje van mijnen raad diende. Ik scheen haar eene vrouw van ondervinding toe (dat heeft zij niet mis) van een schrander vernuft en gezond verstand (geene aanhalingen dus meêr van den Heilig van Ferney) en (quid mirum! plagt mijn hooggeleerde Papa te zeggen, en dan spreidde hij alle zijne vingers van malkander, eveneens als een zwaan die zwemmen gaat, quid mirum!) van eene

{==64==} {>>pagina-aanduiding<<}

uitmuntende deugd. Ik spreidde mijn waaijer voor mijn gezigt, als of ik bloosde - of ik bloosde weet ik niet, maar wel, dat ik glimlagchte, zoo schelmachtig als die Cupido van Lairesse van onder den helm, daar hij zijne Mama en Mars door zijne kunstgrepen getroffen heeft. Hoe, zeide ik, zou ik het durven wagen aan eene zoo uitstekende jonge Dame niet alteen te schrijven, maar raad te geven ... in een geval van een zoo teederen aard? Zij heeft ook geene reden om op mij, die zij maar zoo kort kent, eenig vertrouwen te stellen.... Daar gij (want ik was bang, dat zij terug zou krabbelen) echter zoo bezet schijnt door bezigheden, wil beproeven, of ik misschien iets schrijven kan, dat uwe goedkeuring wegdraagt. Maar gij moest 'er toch een enkel lettertje bijdoen ... anders zou het ongelukkig vervolgd meisje nog droeviger worden. - Lees nu eens, wat ik, die de eer of schande heb van u zoo nabij te kennen, van u als een onbekende geschreven heb. Gij zult moeten bekennen, als gij den brief met aandacht leest, dat gij zeer veel verpligting aan mij hebt. Gij zult wel opmerken hoe ik reeds den Loosduinschen valstrik span.... De listigheid der slangen zal dat duifje te pas komen, om onze vereenigde pogingen te ontsnappen. De kleine Tobij wordt een regte lieve jongen, maar hij heeft wonderlijke nukken. 's Morgens leert hij mops

{==65==} {>>pagina-aanduiding<<}

op schildwacht staan, en 's namiddags schaatsen rijden - en thans wil hij hem het A B leeren. Hij maakt een zoo zwaar geblaf, dat mij hooren en zien vergaat. Waart gij in uwe jeugd ook zulk een lievertje?

Uwe Dienaresse
or what your please

S.L.




{==66==} {>>pagina-aanduiding<<}

Negen en vijftigste brief.

Mevr. Wed. Sophy Meadows [Sara Lindenberg] aan Mej. Susanna Bronkhorst.


den Haag, 25. Januarij.

Mejuffrouw en Geachte Vriendin!

Ik verstout mij u den eerbiedwaardigsten naam te geven, die 'er onder stervelingen gevonden wordt, schoon onze geringe omgang met elkander mij daartoe niet geregtige; maar de zoo treffende harmonie, die ik mij gevleid heb te bespeuren in onze denkwijze over vele soorten van onderwerpen, doet mij, zonder aarzelen, die vrijmoedigheid gebruiken. En zoo die vrijmoedigheid al te groot was, dan zal zij, uit welker naam en op wier verzoek ik de pen opgevat, om u dezen te schrijven, de eerwaardigste vrouw, die ik kenne, onze beider vriendin Gibbon voor mij pleiten, en deze verschoonen. - Denk echter niet, dat zij u niet schrijft, uit hoofde van eenige ongesteldheid, neen! Gode zij dank, behalve dat zij over uw spoedig vertrek zich bedroefd heeft, en buiten de niet geringe ontsteltenis, die haar zoowel als mij getroffen heeft, bij het lezen van uwen ontzettenden brief, is zij

{==67==} {>>pagina-aanduiding<<}

zeer welvarende. Bezigheden alleen, waartoe zij door haren pligt geroepen wordt, bezigheden, die in niets minder bestaan, dan in de verstanden en harten van onze jongere zusters te vormen, om misschien eens als gij op de list en stoutmoedigheid der andere baldadige Sekse te zegepralen, beletten haar, om aan u eenigzins breedvoerig te schrijven. Zij heeft mij daarom verzocht, dat ik u, in uwe netelige omstandigheden, van mijnen raad zou dienen. Madam Gibbon heeft veel te hooge denkbeelden wegens mij opgevat. Zeker heeft mijne brave Vader, wiens assche ik in het graf nog met tranen zegene, alles, wat zijne vermogens toelieten, aan mij besteed, om mij, de lieveling van zijn hart, kundigheden te doen verkrijgen, die, omdat sommige zeldzaam onder onze Sekse gevonden worden, juist daarom ook op eenen buitensporig hoogen prijs geschat worden. Eilieve, beschouw dus hetgeen ik schrijve meêr, als de welmeenende raadgevingen van eene oudere zuster, dan als van eene raadsvrouw, die door hare meerdere jaren en kundigheden tot het geven van dezelve gewettigd is.
Stout, baldadig stout, mijne lieve vriendin, is de andere Sekse, maar de vermetelheid van den Heer Kraaijestein is zoo groot, dat die naauwelijks onder die benamingen kan betrokken. Zijne roekeloosheid heeft een' zoo hoogen top beklommen, dat ik waarlijk gelooven

{==68==} {>>pagina-aanduiding<<}

moet, hoezeer anders alle stemmen zich tegen hem veréénigen, dat alleen de hevigste liefde eenen jongeling tot zulke onbezonnenheden vervoeren kan. Men heeft mij verhaald, dat de Heer Kraaijestein een van die gevaarlijke mannen zijn zou, die, als geboren Tooneelspelers, de geweldigste hartstogten veinzen kunnen, terwijl zij in hun ijskoud hart de ondeugendste ontwerpen met de grootste koelbloedigheid smeden. Ik heb den Heer Kraaijestein te kort gezien, ik heb ook te weinig menschenkennis (en ben geheel geen physiognomiekundige) om in dit geval te durven beslissen, maar ik wil eens zoo onchristelijk onbarmhartig wezen, dat ik hem onder die gedrogten der schepping tel, dan moet ik eenen maatstok in de hand nemen, dien zulke booswichten altijd gebruiken, dien van eigenbelang, koel beredeneerd eigenbelang. Zeg mij nu eens, hoe zijn de stappen, die de Heer Kraaijestein ten uwen opzigte gedaan heeft, daarmede overeen te brengen? Door eene woeste onberaden schandelijke vervolging durf ik wel zeggen verschrikt hij eene edele zachtaardige jonge Dame zoodanig, dat zij naauwelijks tot iets anders kan besluiten, dan om hem voor altoos, als een' vijand van haar geluk en rust te ontvlugten. Zoo dwaas mag opgeruide hartstogt handelen, zoo, zoo handelt de koele de wikkende eigenbaat niet. Ik besluit dus, dat drift, fel ontstoken drift hem bezielt, en

{==69==} {>>pagina-aanduiding<<}

niet een ondeugend en sijn rekenend eigenbelang.
Maar de hartstogt in eenen man, als de Heer Kraaijestein, is, schoon minder afgrijsselijk, schoon minder gevaarlijk, dan naar vaste regelen werkend eigenbelang, een vijand, dien gij vlugten moet. Al vergeeft uwe edelmoedigheid den loszinnigen en uitgespatten jongeling alle die zoo snel elkander opgevolgde stappen, de hoogste bedachtzaamheid, de hoogste voorzigtigheid is uwe zaak. Beter keuze dan gij gedaan hebt, met u namelijk onder de bescherming van den Heer Elzevier te begeven, zou ik u bezwaarlijk kunnen raden, ja op dit oogenblik weet ik 'er geene. Misschien zal die hevige hartstogt, die tot zulk eene verschrikkelijke hoogte opgewonden is, weldra weder spoedig dalen - althans het schijnt mij toe, dat dezelve niet lang op die hoogte blijven kan. Ik zou althans in den schoot dier familie blijven, tot dat de eerste hevigheid bekoeld was, en ik verbeeld mij, dat de Heer Kraaijestein wel weder spoedig naar Amsterdam terug zal gaan. Dan zult gij zeker te Rotterdam of hier meêr rust hebben, dan daar. Ik hoop hartelijk, om uwen wil, dat zijne woelingen spoedig zullen ophouden, maar zoolang die voortduren, zou ik uw vertrek naar Amsterdam eenigzins gevaarlijk achten. Gij weet, dat ik in besprek sta wegens een klein Buitenverblijf

{==70==} {>>pagina-aanduiding<<}

omstreeks Loosduinen, en ik denk, dat ik daarmede wel gereed zal raken. Is dit het geval, dan zal ik dat zeer vroeg in het voorjaar betrekken, en schoon ik wensch, dat gij veel vroeger van die vervolgingen zult ontslagen zijn, zoo dat eens het gelukkig geval niet ware, o mogt dan dat stil en afgezonderd verblijf de schuilplaats van eene zoo voortreffelijke vervolgde Dame wezen! Foei! de eigenbatige wensch, die daar in mijn hart opkwam! Ik wil hem echter voor u niet verbergen. Waarom zou eene vriendin schromen, om hare vriendin in een' der schuilhoeken van haar hart te laten zien, al is het dan ook dat zich daarin deze of gene zwakheid vertoont. 'Er zijn toch ook beminnelijke zwakheden; mijne lieve! - Ik wenschte dan bijna, dat Kraaijestein in zijne vervolgingen meêr of min mogt blijven volharden, opdat ik het geluk zou hebben van u naar die schuilplaats gedreven te zien, om daar met ruime teugen de genoegens der vriendschap te smaken, daar eene gelukkige beschikking mij meêr of min bij u het voorkomen schenken zou eener beschermëngel van uwe deugd ... maar waar holt mijne pen henen! en tot welk eene hoogte verheft zich mijne ijdele, ik mag wel zeggen, hoogmoedige verbeelding? - neen! neen! weinige dagen maar en gij zult geheel bevrijd zijn tegen de woeste aanslagen van eenen verliefden jongeling, die gevaarlijker zijn zou,

{==71==} {>>pagina-aanduiding<<}

indien hij, zoo als men hem mij beschreven heeft, dat zijne gewoonte was, onder den schijn van zachtaardigheid de snoodste minnelisten verborg, in het kort, zich als een schaap vertoonde, maar in waarheid van binnen een grijpende wolf was.
Zooverre geschreven hebbende las,ik aan Madam Gibbon mijne weinig zamenhangende denkbeelden voor, maar die, zoo als zij uit mijn hart opgeweld waren, op het papier waren nedergestroomd, en zij heeft de inschikkelijke goedheid van te betuigen, dat zij 'er geen enkel woord heeft bij te voegen, dan alleen hare hartelijke en moederlijke groete (zoo zegt die lieve vrouw) aan haar beminnelijke en goede Suse Bronkhorst. O mogt deze, mogt deze mijne brief de aanvang zijn van eene langdurige korrespondentie met haar, wier vriendschap ik op zulk eenen hoogen prijs zou stellen, en die ik nedrig de vrijheid neme mij aan te bieden als

Hare Dienaresse en Vriendin

Sophy Meadows
gcb. Suffolk.




{==72==} {>>pagina-aanduiding<<}

Zestigste brief.

De Heer Frederik Bronkhorst aan Mejuffr. Susanna Bronkhorst.


Amsterdam, 25. Januarij.

Waarde Dochter!

Gij kunt wel denken, dat 'er eene zaak van. groot belang zijn moet, dat ik aan u schrijf, daar anders mijne bezigheden mij geen' tijd laten, om aan familiebrieven te denken. Ik kan u vooraf zeggen, dat de geheele familie welvarende is en dat ik dus over geene zwarigheid te schrijven heb. Dit ter uwer geruststelling vooraf, omdat ik weet, dat gij, zoo als uwe zalige Mama, u ligt ongerust maakt. Maar ter zaak, ik heb dan heden voormiddag een bezoek gehad van een jong Heer, die u zeer wel bekend is, namelijk, van den Heer Walraven, nadat hij alvorens behoorlijk met een biljet voor een half uur belet had laten vragen, in de bescheidenste termen. Hij kwam op den bepaalden tijd - en deed mij een voorstel, dat mij juist niet zeer verbaasde, ja dat ik al eenigen tijd te gemoet gezien had, en gij ook gemakkelijk raden zult, niets meer of minder behelzende, dan een formeel aanzoek,

{==73==} {>>pagina-aanduiding<<}

om verkeering bij u te mogen maken. Ik berigtte hem, dat gij uit de stad waart, zoo als hij misschien wel wist, en dat ik hem niet wel beslissend daarop kon antwoorden, zonder uwe gevoelens, daaromtrent, verstaan te hebben. De Heer Walraven, was bij het doen van zijn voorstel zeer aangedaan, en miste zijne gewone vrijmoedigheid. Ik vond geene reden, om hem niet met alle de beleefdheid van een fatsoenlijk man, te behandelen, die zoo uit hoofde van zijnen stand als middelen, en zijne bijkomende hoedanigheden aanspraak op mijne dochter maken mag. Ik presenteerde hem dus het een en ander; hij bleef een uurtje met mij praten, en ik liet mij door hem overreden, om hem, zoodra ik antwoord van u had, nader mijn gevoelen over zijn voorstel te doen weten, en gaf hem dus vrijheid, om over vijf dagen zijn bezoek bij mij te herhalen.
Ik behoef u met den Heer Walraven niet bekend te maken. Herhaalde keeren heb ik u hooren uitweiden in zijnen lof, en ik verwacht dus, dat 'er bij u geene redenen, dan die van maagdelijke zedigheid kunnen zijn, om het aanzoek van een' zoo waardig man niet onmiddelijk te begunstigen. Gij zijt in die jaren, en omstandigheden (want schoon sedert eenige maanden mijn kantoor veel slagen geleden heeft, zijt gij echter ook uit dien hoofde eene goede partij) dat gij

{==74==} {>>pagina-aanduiding<<}

zeker verscheidene aanzoeken te verwachten hebt, maar dat kan geene reden zijn, om een zoo voortreffelijk Heer als Walraven, die daarenboven alle de goederen van zijne ouders, die schatrijke lieden waren, geërfd heeft, en nog van eene Tante uit Noordholland ruim zoo veel te wachten heeft, af te wijzen. Ik verheug mij, dat wil ik u wel bekennen, dat zich de Heer Walraven nu gedeclareerd heeft, dewijl ik vrees, dat gij anders nog veel last van den Heer Kraaijestein zoudt hebben, een knaap, die geheel in geen aanmerking bij u behoorde te komen, al was 'er geen een jong Heer van fatsoen of middelen in geheel Amsterdam buiten hem. De Heer Walraven heeft dus den juisten tijd gekoren, en zal dus den pas afsnijden aan dien verwaanden snoeshaan, die onlangs ons geheel huis in rep en roer gebragt heeft. Ja ik moet u betuigen, dat ik, hoe lief ik u hebbe, u liever naar het graf zag dragen, dan dat ik u aan zulk een ondeugenden en woesten karel trouwen zag.
Ik begrijp wel, dat uwe kieschheid niet toelaat, dat gij zoo vlak weg, het aanzoek van den Heer Walraven zult begunstigen, maar ik wacht, dat gij mij echter wel vrijheid vergunnen zult, om hem eenige hoop op de verkeering te geven, terwijl ik u ook hoe eer zoo beter hier terug wacht, ten minste, hoop ik dat uw reisje niet langer,

{==75==} {>>pagina-aanduiding<<}

dan eene week duren zal: want het zou, naar mijn oordeel en ook dat van uwe Mama zeer onvoegelijk zijn, dat gij, de aanzoeken van den Walraven begunstigende, uw verblijf in den Haag uitrekte.
Mijne Beminde is met mij volkomen van hetzelfde gevoelen over deze zaak, en zij hoopt, dat geene pointilles of kinderachtige visevazen u uw wezenlijk geluk over het hoofd zuilen doen zien, want 'er zijn vele meisjes, die door zulke coquette kuren en sentimentele fratsen haar waar belang voor altijd uit het oog verloren hebben. Ik versta mij niet veel op zulke dingen, maar begrijp toch, dat zij volkomen gelijk heeft.
Ik verwacht nu, hoe eer zoo beter van u een antwoord op dezen brief, en vertrouw, dat dezelve geheel naar uw genoegen zijn zal. Na de groete van Mama blijf ik, mijn kompliment aan mijn Heer en Mevrouw Elzevier verzoekende

Uw toegenegen Vader

Frederik Bronkhorst.




{==76==} {>>pagina-aanduiding<<}

Een en zestigste brief.

De Heer Philip Walraven aan Mejuffr. Susanna Bronkhorst.


Amsterdam, 25. Januarij.

Mejuffrouw en Vriendin!

Ik heb een' stap gedaan, dien ik vrees, dat gij zult afkeuren, en waarom ik u verschooning vrage. Ik weet, met welk een' ernst gij mij in zeker onderhoud gedrongen hebt, dat ik u beloven zou, nooit tot zekeren stap te komen ... en echter gedrongen door de teederste liefde, met den diepsten eerbied gepaard, heb ik gewaagd bij uwen Papa een aanzoek te doen, om de vrije verkeering bij u, bezield met het onberispelijk oogmerk, om u, zoo mogelijk, te overreden, om mij den gelukkigsten man te maken. - Het is onmogelijk, dat het uwe aandacht ontglipt is, met welk eene droefheid ik, bij gelegenheid der bewuste bijeenkomst, eene zoo noodlottige betuiging uit uwen mond aanhoorde.... Immers mijne hevige gemoedsbeweging kan u onmogelijk bedekt zijn gebleven ... ik verbeeldde mij, hoe ontroerd ik was, dat gij toch eenig medelijden met mijne zoo opregte doch onbegunstigde betuigingen

{==77==} {>>pagina-aanduiding<<}

hadt. O hoe hoopte ik in die oogenblikken, dat ik althans niet geheel door u zou zijn verworpen geworden, hoe hoopte ik, dat gij ten minste mijn aanzoek eenigzins in bedenking zoudt genomen hebben ... maar zelfs dat niet ... die gunst hoe groot voor mij, maar klein voor u, mogt ik niet ontvangen ... misschien, ja zeker, om dat uw edel hart mij geen oogenblik wilde misleiden. - Ik heb echter sedert dien tijd mij meermalen beschuldigd, dat ik eenen verkeerden weg had ingeslagen: meermalen heb ik gedacht, dat ik misschien in uwe oogen niet zoo regtstreeks gehandeld heb, als iemand van uwe opregtheid en kieschheid vorderen kan, met mij namelijk eerst aan u in plaats van aan uwen Papa te vervoegen. Ja ik stem u toe, ik heb mij daardoor misschien bij u in het ongunstig licht vertoond van die jongelingen, welke, onedel genoeg, eerst het hart van een meisje reeds geheel in hun belang overhalen, en zich dan minder bekommeren over de goed of afkeuring der ouderen omtrent hun aanzoek, bewust, dat die vroeger of later toch zal moeten volgen, indien zij het geluk van hare dochters niet willen verwaarloozen, althans dezelven niet blootstellen aan bespotting en andere gevolgen eener te leurgestelde liefde. Waarlijk ik heb in uwe oogen meer of min dien schijn moeten hebben, en echter betuig ik u met de grootste opregtheid, dat geen onedel begin-
{==78==} {>>pagina-aanduiding<<}
sel bij mij heeft plaats gehad. Mijn voornemen was, om, zoodra ik met het kleinfte straaltje hoop begunstigd werd, mij onmiddelijk tot uw Papa te vervoegen: maar ik had mij deerlijk bedrogen, en, hoe bescheiden, hoe minzaam uwe behandeling ware; mijne aangenaamste hoop werd in die bijeenkomst genoegzaam afgesneden. - Maar niet geheel. - De hoop blijft, zelfs in de treurigste teleurstellingen den mensch bij, en verlaat hem niet voor den laatsten slag van zijn hart. Ook bleef ik nog hopen, dat de tijd misschien uwe denkbeelden ten mijnen aanzien zou veranderen, en ik wenschte heimelijk zoo door mijn geduld als onafgebroken pogingen, om door een gedrag uwer aandacht niet geheel onwaardig, dien indruk op uw hart te maken, welke noodig zijn zou tot het verwekken van eene gunstiger gedachte omtrent mij.
Maar (sta mij toe, dat ik met al de openhartigheid van eenen vriend aan u schrijve, en die openhartigheid kunt gij niet afkeuren) maar verandering van omstandigheden doet ons dikwerf van vast genomen besluiten afgaan: daar zich sedert korten tijd de Heer Kraaijestein niet ontziet, zich voor uwen minnaar te verklaren, terwijl hij zich beroemt op de gunst, die gij, schoon toevallig, hem bewezen hebt bij gelegenheid van de bewuste narpartij, heb ik geoordeeld, dat eene langer oefening van geduld mij misschien voor mijn

{==79==} {>>pagina-aanduiding<<}

geheel leven berooven zou van de gelegenheid, tot het doen van een aanzoek, waarvan het genoegen van mijn leven afhangt. Ik hoop, dat ik u niet beleedig door te zeggen, dat ik vrees, dat de uitstekende schitterende talenten van Kraaijestein op uw hart weldra eenen indruk zullen maken, waardoor al mijne hoop geheel zou vernietigd worden, indien ik thans bleef stil zitten.
Ik hoop, dat gij mij genoeg kent, om mij niet te verdenken van eene zoo groote onedelmoedigheid, of liever zoo groot eene boosheid, dat ik, om eenen medeminnaar in uwe achting te doen dalen, pogingen zou aanwenden, om ongunstige vermoedens ten zijnen aanzien in uw hart te doen oprijzen ... maar gij zult het aanmerken, als een blijk mijner opregtheid, mijner ongeveinsde vriendschap, mijner hartelijke deelneming in uw geluk, wanneer ik u betuig, dat ik onder alle jonge lieden mijner kennis geen weet, dien ik uwe hand onwaardiger acht, dan de Heer Kraaijestein; zijn ongeregeld, woest en slecht gedrag is zoo bekend, als zijne schoone gestalte en voortreffelijke zielsvermogens. Hoe teeder, hoe hevig mijne liefde voor u zij, zoo ik mij zelven eenigzins kenne, geloof ik, dat, indien een u waardiger man, dan Kraaijestein, als uw minnaar zich had voorgedaan, ik misschien mijn aanzoek zou hebben uitgesteld, mij zoekende te overtuigen, dat gij

{==80==} {>>pagina-aanduiding<<}

met dien misschien gelukkiger zoudt zijn, dan met mij.... Maar ... ja waarom zou ik u mijn hart verbergen, maar u aangezocht te zien door een zoo ondeugend man, als ik mij kan voorstellen ... dat te zien, en niet te beproeven, of ik niet misschien slagen zou, op wiens zeden zoo verre ik weet geen vlek ligt.... Feilen, zwakheden, gebreken heb ik in groote mate, doch ik ben mij zelven onbewust van grove buitensporigheden, van boosaardige wandaden, die bij den Heer Kraaijestein spel geacht worden ... en ik zou dan misschien u, voor wier welzijn en geluk ik gaarne mijn leven geven zou, ten prooi zien van een zedelijk gedrogt, in de gedaante van een' beschaafden en wellevenden jongeling!... o vergeef ... vergeef het mij, dierbare Vriendin! die gedachte was mij ondragelijk. - Die gedachte verhaastte eerien stap, om welken ik hoop, dat gij mij, hoe het loope, uwer vriendschap niet geheel onwaardig achten zult. -
Denk echter niet, dierbare Suse! (o vergeef mij dien gemeenzamen naam) denk echter niet, dat ik mij van deze gelegenheid bedien, om u, in deze verwarring van omstandigheden, zoo de toestemming van uwen Papa al mijn aanzoek begunstigt, te nopen tot een besluit ten mijnen opzigte, dat u naderhand zou berouwen ... neen! gij kent mijne denkwijze daartoe te wel. Maar nu zich

{==81==} {>>pagina-aanduiding<<}

een Kraaijestein openlijk als uw minnaar op durft werpen, zou het mij aan moed en deugd ontbroken hebben, indien ik niet tot den stap gekomen ware, welks besluit mij veel gekost heeft, uit hoofde van uwe verklaring bij de bewuste bijeenkomst, maar die mij nu niet berouwen zal, welke ook de uitslag zij.
O mogt ik hopen, mogt ik hopen, dat gij eenen gunstigen blik wierpt op mijn aanzoek!... Mogt ik verwaardigd worden, om in een ander licht, dan voorheen, mijne opwachtingen bij u te maken.... Misschien, dat ook de omstandigheden eenige verandering in uwe denkwijze ten mijnen aanzien veroorzaakt hebben... maar wat gij besluiten moogt omtrent mijn aanzoek.... God beware u, en verhoede, dat zoovele voortreffelijkheden de prooi worden van doorslepen en verharde boosheid. - Geloof mij

Uw opregten en dienstv. Dienaar

Ph. Walraven.




{==82==} {>>pagina-aanduiding<<}

Twee en zestigste brief.

Mejuffr. Charlotte Elzevier aan Madam Eleonora Gibbon.


Rotterdam, 28. Januarij.

Mejuffrouw en Hooggeachte Vriendin!

Ik haast mij, om aan u te schrijven over onze Suse, daar sedert gisteren mijne lieve vriendin op nieuw door zoo vele onaangenaamheden beloopen is, dat zij mij verzocht, zulks aan u te melden, te meêr daar zij twee brieven moet opstellen, welke haar veel kosten, en zij echter noch u noch Mevr. Meadows onkundig laten wil van het geen haar bejegend is. Zij heeft dan van haar Papa, die natuurlijk van meening was, dat zij zich in den Haag bevond, een' brief ontvangen, waarin deze haar berigt, hoe de Heer Philip Walraven zich bij hem vervoegd heeft om acces bij Suse te verzoeken. Gij hebt haar nog onlangs wel over dien Heer hooren spreken, en in zijnen lof uitweiden. De brief van den Heer Bronkhorst is allezins gunstig voor hem, en vol verwachting, dat zij ook het aanzoek van den Heer Walraven begunstigen zal. Ge-
{==83==} {>>pagina-aanduiding<<}
lijktijdig ontving zij eenen brief van Walraven, zelfs voor hem van eenen vereerenden inhoud, en vol van die gevoelens, welke zij altijd aan hem heeft toegekend. Ik was juist bij haar, toen zij de twee brieven ontving, want wij waren op de kamer, waar wij beide logeren. Zij was bij dezelve geweldig aangedaan - en toen ik haar naar de reden vroeg, gaf zij mij beide de brieven over, en kon naauwelijks zeggen: ‘Lees, Lotje! - Gij kent mijne gevoelens wegens het stuk, waarover beide loopen, en oordeel dus, hoe ik gestield moet zijn...’ Ik las beide, en toen ik dezelve uit had - naderde zij mij met eene haar ongewone drift, greep mijne hand en zeide: ‘Welnu, mijne beste! wat raad, wat raad nu?... 't Is of alles zamenspant, om mij in verlegenheid te dompelen... Naauwelijks ben ik de woeste aanslagen van Kraaijestein voor eenige oogenblikken ontkomen, naauwelijks ben ik van die vrees eenigzins ontslagen, of mijn hart moet een' anderen schok doorstaan. O hoe veel meer, hoe veel langer zal ik lijden door de pogingen, om mijn geluk te bevorderen, waaraan ik niet zal kunnen beantwoorden dan door den schrik, die mij de woestheid van Kraaijestein heeft aangejaagd.’ - Ik hernam hierop, dat het mij toescheen, dat zij best zou doen met de zaak in overweging te nemen, en dat zij niet onmiddelijk behoefde te

{==84==} {>>pagina-aanduiding<<}

antwoorden. ‘Hoe,’ zeide zij, op dien vastbesloten toon, welke haar zoo eigen is, als zij van eene zaak van gewigt spreekt?, ‘hoe ik zou mijn Papa, die nu reeds twee dagen op mijn antwoord gewacht heeft, door mijn stilzwijgen langer doen twijfelen; daar ik hem toch eindelijk zal moeten schrijven, dat ik in de verkeering, die Walraven verzocht heeft, niet zal kunnen stemmen. Ook Walraven zal ik niet laten wachten, zoo om zijnen, als om mijnen wil. Hij moet zoo spoedig mogelijk weten, dat hij geene hoop moet voeden op eene verkering, welke toch eindigen zou, zoo als hij heeft kunnen voorzien ... maar, Lotje! ik zie het nu duidelijk vooruit ik zal ongelukkig worden ... ik ken mijn' Papa ... o als hij zijn hart op iets gezet heeft, is hij 'er zoo moeijelijk af te brengen: en ik kan begrijpen, hoezeer hij ingenomen zijn zou met dien voorslag van Walraven, al ware het, dat 'er niets met Kraaijestein voorgevallen ware. En nu... o ik voorzie... dat ik mijne aangenaamste dagen reeds gehad heb.... Mijne eenige hoop is de edelmoedigheid van Walraven. -’ Zij gaf verder mijn Papa opening van het geheel geval, en schoon deze haar even eens raadde, als ik, om de zaak nog slepende te houden, bleef zij bij haar gevoelen, en is thans bezig aan het beantwoorden der brieven.

{==85==} {>>pagina-aanduiding<<}

Te meer heeft zij mij verzocht u te schrijven, omdat zij anders juist heden aan Mevr. Meadows op haren zoo minzamen en deelnemen den brief zou geantwoord hebben. Zij was daarin verhinderd geworden door de omstandigheden van Grootemama, die ongunstiger worden van dag tot dag. Gij kent Suse; zij was 'er op gestield, om eens een' geheelen dag de oude vrouw op te passen, en dus mijne Mama te verpozen. ‘Iets,’ zeide zij, ‘iets, hoe gering ook, moet ik ten mine doen voor al het goede, dat ik van uwe Ouders geniet.’ - En hoe was Grootemama met haar gediend. Toen ik gisteravond haar goeden nacht wenschte, zeide zij, met eene flaauwe stem, maar met een' glimlach op het wezen: ‘Lotje! Lotje! wat ben ik van daag goed opgepast door uwe vrien din - dat is een regt Christelijk meisje - houd haar in waarde.’... Geene les, lieve Madam! geene les zal voor mij gemakkelijker naar te komen zijn dan deze. Mijn hart breekt, als ik haar zie lijden. Zij, die anders de vrolijkheid zelve was, is nu van tijd tot tijd bedroefd - en onwillig breken 'er zuchten uit het diepste van haar hart. Ik vrees ... ik vrees ... Had die ondeugende Kraaijestein niet genoeg kwaad gesticht, moet nu het voorbeeld onzer sekse, de voortreffelijke Susanna Bronkhorst tot een doel staan van zijn vervolging en goddelooze plan-
{==86==} {>>pagina-aanduiding<<}
nen - maar ik hoop, ja ik vertrouw, dat zij op zijne lagen zal zegepralen. Suse verzocht mij, dat ik Mevr. Meadows bij voorraad dankzegge, en om haar te berigten, dat zij eerstdaags, kan zij niet bij monde, dan door een' brief, op den haren zal antwoorden. Hoe aangenaam die brief haar ware ook van u, liefste Madam! had zij gaarne een enkel woordje gehad. Zij is nog onbesloten wat te doen - of hier te blijven, of naar Amsterdam terug te keeren. Tot het laatste zal zij zeker niet besluiten uit hoofde van de ontvangene brieven van haren Papa en Walraven. Na u en Mevr. Meadows zoo van wegen Suse als mijzelve hartelijk gegroet en van ons beider achting verzekerd te hebben blijf ik

Uw gehoorz. Dienaresse en verpligte Vriendin

Charlotte Elzevier.

Op een los papiertje. 


Suse moest den brief lezen en daarom (maar laat dit zelfs aan Mevr. Meadows niet zien) daarom durf ik u niet alles schrijven, doch ik moet u echter op dit losse papiertje nog zeggen, dat ik vrees, dat Suse eenigermate

{==87==} {>>pagina-aanduiding<<}

ingenomen is met Kraaijestein. Eene uitdrukking is haar ontvallen, toen zij mij verliet, om de brieven aan haar Papa en Walraven te schrijven: ‘Lotje! Lotje! waarom is Kraaijestein niet beter van karakter?... waarom heeft hij het hart van Walraven niet? - Suse! zeide ik, en ik zag haar vrij scherp in de oogen - maar eer ik meer kon zeggen, ging zij voort (evenwel zij bloosde geweldig) ‘Foei! ik versta u wat gij met dien halfbestraffenden blik zeggen wilt... Maar vrees daar niet voor.... Ik zal met Gods hulp dit hart wel bewaren voor de aanslagen van dien schijnschoonen deugniet...’ Zoo sprekende verliet zij mij... Lieve Madam! zou Suse zich ook in de ken nis aan haar eigen hart kunnen vergisten?... Ik bid u, houd toch voor u, dat ik dit u geschreven heb. - Ik doe het alleen, of gij, misschien, als gij haar schrijft, haar op nieuw tegen dien booswicht zoudt kunnen waarschuwen. - Zij heeft mij daar de brieven aan haar Papa en Walraven voorgelezen. - Ik ben nog geheel verrukking over hare gevoelens, daarin doorstralende; ja ik ben 'er grootsch op, dat zij mijne vriendin is. Wat zou het jammer zijn, als zulk een meisje ongelukkig werd!




{==88==} {>>pagina-aanduiding<<}

Drie en zestigste brief.

Mejuffr. Susanna Bronkhorst aan den Heer Frederik Bronkhorst.


Rotterdam, 28. Januarij.

Geachte Papa!

Misschien zult gij u verwonderen, dat ik u dezen uit Rotterdam en niet uit den Haag schrijf; maar ook juist mijn verblijf alhier is de oorzaak, dat ik uwen geëerden van den 25. dezer niet voor heden beantwoorde - Vernieuwde aanslagen van den Heer Kraaijestein hebben mij de toevlugt doen nemen tot den Heer Elzevier, die zich uit hoofde van een' toeval, aan de oude Mevrouw overgekomen, met zijne vrouw en dochter te Rotterdam bevindt.
't Zal u niet bevreemden, mijne lieve Papa! wanneer ik u zeg, dat ik zeer aangedaan ben over den inhoud van uwen brief; zoodanig zelfs, dat ik vrees dat die aandoeningen invloed hebben op dit mijn schrijven. Verschoon het dus, mijn Papa! als ik misschien door verwarring van denkbeelden mij niet klaar, of niet eerbiedig genoeg uitdrukke.

{==89==} {>>pagina-aanduiding<<}

Ik bezefte op het oogenblik van de ontvangst van uwen brief duidelijk, dat die van belang zijn moest, en verheugde mij, toen ik vernam, dat de geheele familie welvarende was; maar ik had geheel niet gedacht, dat de Heer Walraven zich de moeite zou hebben gegeven, om aanzoek van verkeering, om mijne persoon, bij u te doen. En daar ik hem in der daad hoogacht, wenschte ik wel, dat hij dit aanzoek niet had gedaan, want ik wil het u niet verbergen, dat ik voor den Heer Walraven groote hoogachting voed... maar wat betreft het toestaan van zijn verzoek, om eenmaal zijne huisvrouw te worden, daaraan kan ik niet denken. Hoe zou ik, nog zoo jong, nog zoo onbedreven in vele zaken, welke ik de vereischten achte van eene Echtgenoote - zou ik denken kunnen, om een ernstig aanzoek te begunstigen; zou ik nu reeds denken om eene verwisseling van stand, en mij in een' draaikolk van beslommeringen en zorgen te werpen, waar in vele anderen en meer ervarene, dan ik, voor altoos alle hare genoegens en vreugde verslonden zien. - O laat mij nog eenige jaren die aangename en onbezorgde vrijheid genieten, en dat ik die tevens gebruike, om mij voor te bereiden tot eenen staat, dien ik voor een' der eerwaardigste op aarde houde ja van zoo veel gewigt schijnt die mij toe, dat ik het een geluk zal achten,

{==90==} {>>pagina-aanduiding<<}

zoo ik niet door den loop der dingen opgeroepen worde, om de pligten, daaraan verknocht, te vervullen.
Maar, mijn waarde Papa! ik ben gewoon openhartig en voor de vuist met ieder om te gaan, en ik zou mij voor mij zelve schamen, indien ik, in eene zoo gewigtige zaak, als waarover gij mij geschreven hebt, voor u, aan wien ik alles verpligt ben, een oogenblik veinsde. Al ware het, dat ik alle de zwarigheden over het hoofd kon zien, die ik met den volsten ernst mijner ziele, voor mij gelegen acht in eene verbindtenis, zoo plegtig als die des Huwelijks, nog zou ik niet besluiten, om zelfs het geringste voedsel aan de hoop van Walraven te geven: want hoe hoog ik dezen Heer acht, ik geloof, of liever, ik houd mij ten sterkste verzekerd, ik zal hem niet met die liefde kunnen beminnen, die ik mij voorstel, dat ik zou moeten gevoelen voor eenen man, met wien ik het zou durven wagen eenen stap te doen zoo gewigtig als dezen. 't Is mogelijk, lieve Papa! dat ik omtrent dit stuk verkeerde, of overdrevene denkbeelden koester, maar ik verbeeld mij, dat ik voor zoodanig een man eene genegenheid, eene uitstekende liefde moet bespeuren, die ik bij uitsluiting voor hem alleen gevoele. Ik heb den Heer Walraven niet zeldzaam gezien, of gefproken; niet op eenen verren

{==91==} {>>pagina-aanduiding<<}

afstand... Neen! zijne verkeering met broeder Jakob heeft mij overvloedig gelegenheid verschaft, om dezen zoo verdienstelijken man te leeren kennen.... Ik was altijd uitmuntend te vreden, wanneer ik mij met mijnen broeder in zijn gezelschap vond; zijne verstandige, zijne edele manier van denken en handelen was mij ten hoogste aangenaam en welgevallig ... maar juist op dien zelfden voet als mij de edele manier van denken en handelen van elk ander edel en braaf man behaagt. Ik kan u opregt betuigen, dat ik hem geene de minste voorkeus in mijn hart ooit gegeven heb. Ik bleef hem hoogschatten, hem bewonderen, zoo gij zulks wilt, maar met eene koelheid, die naar mijne gedachten niet met de liefde kan overeengebragt worden. Ik zag hem altijd met genoegen komen, maar zonder dat ik vooraf eenig bijzonder verlangen naar zijne komst bemerkt had. Ik zou op dit oogenblik met het hoogste genoegen vernemen, dat hij dezen dag in het huwelijk trad, daar ik wensche, dat hij, in dat opzigt gelijk in alle anderen, zoo gelukkig zijn mag, als ik geloof, dat hij waardig is.
Uit een en ander ziet gij, mijne geliefde Papa, dat ik, hoe zeer ik den Heer Walraven op hoogen prijs stel, gelijk hij verdient, veel te onverschillig omtrent hem denk, dan dat ik zijn aanzoek zou kunnen begunstigen.

{==92==} {>>pagina-aanduiding<<}

Ik vrees eenigermate, dat mijne verklaring u niet zoo aangenaam zijn zal, als ik van harte wenschte, maar ik vertrouw, dat mijne openhartigheid in staat zal zijn, om het onaangenaam gevoel, dat mijn, van het uwe verschillend, gevoelen veroorzaakt, te doen verdwijnen. Ik wenschte, bijzonder uit hoofde van het gebeurde met den Heer Kraaijestein, dat ik over den Heer Walraven zoodanig dacht, als gij van mij schijnt te verwachten; maar ik kan, omdat zich die Heer zulke buitensporige stappen veroorloofd heeft, niet anders over den Heer Walraven denken, dan ik dadelijk doe. Ik kan mij, door die stappen niet laten voortdrijven, om mij onberaden in eenen staat te begeven, die mij de heiligste verbindtenis toe schijnt, welke tusschen menschen kan worden aangegaan. De onvoegzame en woeste bedrijven van den Heer Kraaijestein geven mij geene vrijheid tot eenen onbedachzamen stap, en, schoon ik bekennen moet, dat 'er zeker geen beter middel zou uit te denken zijn, om op eens een einde te maken aan de mij zoo onaangename en onbedachte pogingen van den Heer Kraaijestein, ten mijnen aanzien, dan dat ik niet alleen het aanzoek van den Heer Walraven begunstigde; maar met hem, hoe eer zoo beter in het huwelijk trad; bedenk, mijn lieve Papa! welk een ellendig figuur ik in mijne oogen, ja ik mag

{==93==} {>>pagina-aanduiding<<}

wel zeggen in uwe en in die van den verstandigen en braven Walraven zelven maken zou, indien mijne hoofdreden om zijn aanzoek met alle deszelfs gevolgen te begunstigen eenvoudig was, om ontslagen te raken van een veel lastiger aanzoek... Zou de Heer Walraven te vreden zijn met eene zoo onedele, hem en mij zoo onwaardige beweegreden?
Zie daar, mijne geachte Papa! hoe ik over de zaak denk, en ik hoop, ja vertrouw, dat gij mijne denkbeelden niet van allen grond ontbloot zult achten, en, dat al het aangevoerde genoegzaam zijn zal, om u te bewegen, dat gij aan den Heer Walraven zijn aanzoek om eene verkeering met het bewuste oogmerk geheel weigert.
Gelief mijn kompliment aan Mama te maken, en verzeker haar, als gij haar den inhoud van dezen mededeelt, dat noch pointilles, noch iets van dien aard mij in dit geval, en ik hoop, in geen geval, besturen; verzeker haar, dat alleen de grondbeginsels van pligt en eer mij bij den gewigtigsten stap mijns levens tot het tegenstreven van uwen en haren wensch noodzaken, ja ik durf hopen, dat zij, bij overweging van het een en ander, geheel overreed zal zijn, dat ik niet anders in dezen mag handelen. Veel, mijn waarde Papa! veel heeft mijn hart het schrijven van dezen brief gekost, God weet, hoe gaarne ik

{==94==} {>>pagina-aanduiding<<}

u een antwoord zou geschreven hebben meer overeenkomstig met uwen wensch - en ik bid Hem, dat 'er mij gelegenheden mogen voorkomen, waarin het blijken mag, dat ik ben

Uwe gehoorzame Dochter

Susanna Bronkhorst.




{==95==} {>>pagina-aanduiding<<}

Vier en zestigste brief.

Mejuffr. Susanna Bronkhorst aan den Heer Philip Walraven.


Rotterdam, 28. Januarij.

Mijn Heer en geachte Vriend!

Weinig, of liever niet had ik van u verwacht, dat gij mij ooit tot de noodzakelijkheid drijven zoudt, om aan u over een onderwerp te schrijven, als waartoe uw brief van den 25sten dezer mij uu noodzaakt. Ik zou u mogen vragen: Of uw plotseling aanzoek bij mijnen Papa om een verkeering, waarvan ik het voorwerp ben, geen wantrouwen insluit aan eene verklaring, die ik u met den volkomensten ernst van mijn hart gedaan heb: of dat zelfde aanzoek, niet tegenstaande die verklaring, door mij gedaan, niet bewijst, dat gij mij rangschikt onder die ligtzinnige, wufte, coquette meisjes, die den eenen dag over dezelfde persoon geheel anders schijnen te denken, of zeker dadelijk doen, dan den anderen; of die 'er behagen in scheppen, om hare baldadige luimen, zelfs ten koste van verstandigen en braven uit de andere sekse, bot te vieren? - Maar, neen! ik acht u te hoog, ik

{==96==} {>>pagina-aanduiding<<}

houd u te zeer voor mijnen waren vriend, dan dat zulke onwaardige, zulke onedele gedachten bij u omtrent mij gehuisvest hebben, die gij zoo meermalen bewijzen van achting geschonken hebt. Ik wil u niet in eene somberer luim brengen, dan waarin gij mij toeschijnt, bij het schrijven van den uwen, te verkeeren, ik onderstel uwen gedanen stap, hoe zeer mij die, om verscheidene redenen, zeer onaangenaam is, uit die oorzaak geschied te zijn, waaraan gij die bij uwen brief toeschrijft. Ik houd u voor een te braaf, een te edelmoedig man, dan dat ik zou kunnen onderstellen, dat gij eenigzins op die schaal van lage vleijers en ondeugende bedriegers mijner sekse zoudt moeten gesteld worden, die 'er een bezigheid en spel van maken, om eenen hartstogt voor te wenden, waarvan zij niets of naauwelijks de beginsels gevoelen.
Maar ik bid u, mijn Heer! hoe zijt gij tot den stap gekomen, zonder te denken aan de gevolgen, die dezelve voor mij zou hebben? Gij hadt zonder veel moeite kunnen berekenen, dat uw aanzoek bij mijnen Papa zoo gunstig zou ontvangen worden, en vooral in de omstandigheden, waarin ik verkeer, dat ik daardoor met hem in zeker onaangenaam verschil zou moeten komen. Of dacht gij, dat de onaangenaamheden, welke mij door den Heer Kraaijestein berokkend zijn, uit welke beginsels weet de Hemel, in mijne gevoelens ten

{==97==} {>>pagina-aanduiding<<}

uwen opzigte zouden hebben doen veranderen. Neen! Hoe hoog ik uwe beginsels, de eigenschappen van uw verstand en hart waardere, die zijn bij mij niet in gewigt en waarde vermeerderd, omdat ik het ongeluk gehad heb van nadere kennis te komen met eenen man, die zooveel van u verschilt, en echter, zoo hij zijn' aanleg gevolgd had, zeer veel naar u zou hebben kunnen gelijken. - Of kunt gij denken, dat ik, door den zamenloop van onaangename omstandigheden (die u echter niet allen ten vollen bekend kunnen zijn) gedreven, misschien, in eene vlaag van vervoering of wanhoop besluiten zou, om uw aanzoek te begunstigen? Maar, neen! uwe eige betuigingen aan het slot van uwen brief zijn mij een waarborg, dat geene zoo onedelmoedige overrompeling uwe bedoeling kan geweest zijn.
Neen! Alles zamengenomen heeft bij u het bekend karakter van den Heer Kraaijestein zeker gevoel van spijt, eene zekere vrees opgewekt, dat ik door zijne blinkende talenten, zoo als gij ze noemt, en zoo als zij waarlijk zijn, verleid zou worden, en die hebben zich vereenigd met uwen hartstogt. Deze vereeniging heeft u naar mijnen Papa gedreven, met het aanzoek, dat, tegen uwen dank, nieuwe onaangenaamheden bij mijne dadelijke voegen kan, en zoo ik vreeze voegen zal ... maar, laat ik u op den gemeenzamen toon der vriendschap mogen vragen: Houdt gij mij dan voor een zoo buitengewoon zwak of loszin-
{==98==} {>>pagina-aanduiding<<}
nig meisje, dat ik eensklaps betooverd zou worden door de schitterende en uitstekende talenten van een man, wiens bekend karakter alle die voortreffelijkheden als met eene duistere wolk geheel bedekken, of welke maar even zoo veel glans verspreiden, als noodig is, om zijne zwakheden en gebreken in een afzigtiger licht te stellen? Ik weet niet, dat ik u immer blijken gegeven heb, die zulk een voor mij onwaardig vermoeden in uw hart zouden regtvaardigen. Maar stel eens, de Heer Kraaijestein had al dien indruk op mijn' geest gemaakt, waarvoor gij vreest; ik was zoo zwak, zoudt gij dan hopen, dat door uw overrompelend aanzoek bij mijn' Papa, en door eene toegestane verkeering bij mij dien indruk zoo spoedig zou worden uitgewischt? Zoudt gij mij kunnen begeeren met een hart voor een ander - en dat voor een Kraaijestein - kloppende? - Immers! neen! En echter ... maar zijt gerust. Ik ben eene zoo groote, zoo verklaarde vijandin van woestheid, ongeregeldheid en ondeugd, dat, schoon de talenten van Kraaijestein nog veel schitterender, nog veel uitmuntender waren, en zij werden opgewogen (niet overtroffen zoo als nu, helaas! het geval is) door gebreken van het hart, 'er geene zwarigheid of vrees bij u zou behoeven plaats te grijpen, dat ik tot eenen (ik weet zelfs bijna niet welken) begunstigenden stap zou komen, Daartoe althans hoop ik mijzelve ge-
{==99==} {>>pagina-aanduiding<<}
noeg te kennen. Zijt dus van dien kant gerust, mijn Vriend!
Maar nu heb ik ook door onze vriendschap regt zoo ik meen, om, daar ik in mijne gevoelens volharde, die ik u eenmaal heb opengelegd, in zekere bijeenkomst, om van u te verzoeken, dat gij mij uit den onaangenamen staat redt, waarin gij mij door uwe (mag ik ze zoo eens noemen) half wanhopige poging gebragt hebt. Ik twijfel niet, of mijn Papa zal u kennis geven, dat ik uw aanzoek niet kan begunstigen; mag ik u bidden, zijt dan zoo edelmoedig, daar gij mijne beweegredenen kent, houd op met verder aan te dringen, en verlos mij daardoor van al het onaangename, dat mij, in het tegenovergesteld geval bejegenen zal. Ik ken, zoo ik meen, het karakter van mijnen Papa: en zoo ik mij daarin niet bedriege, zal hij, zoo lang gij blijft aanhouden met uw aanzoek, niet aflaten van bij mij aan te dringen, dat ik het begunstige. Zoo gij nu, op berigt van mijne weigering, van uw aanzoek afziet, loopt alles zonder verdere gevolgen af, en van dezen kant althans heb ik dan geene onaangenaamheden te vreezen. Het zal dus aan u staan, om mij van die zijde de rust te bezorgen, welke ik zoo zeer behoeve.
Gij weet, dat ik u achte, dat ik eenen zeer hoogen prijs op uwe vriendschap stelle, o laat ik binnen weinige dagen ondervinden, dat ik mij

{==100==} {>>pagina-aanduiding<<}

in die gedachte niet bedrogen heb, en ik hoop mij altijd in den volsten nadruk van het woord te blijven noemen

Uwe Vriendin

Susanna Bronkhorst.




{==101==} {>>pagina-aanduiding<<}

Vijf en zestigste brief.

De Heer Frederik Bronkhorst aan Mejuffr. Susanna Bronkhorst.


Amsterdam, 30. Januarij.

Suse!

Ik heb uwen brief van eergisteren ontvangen, maar ik kan u naauwelijks schrijven, hoe uwe Mama en ik gesteld waren, toen wij dien gelezen hadden. - Denkt gij, dat gij ons met die mooije woorden bedriegen zult? - Neen! daar zijn wij te oud toe geworden. - Denkt gij, dat wij al die praat voor goede munt opnemen?... neen! neen! kort en goed, Suse! gij zult uw oogmerk niet bereiken. Denkt gij, dat wij niet gemerkt hebben, dat gij uw hart gezet hebt op den Heer Kraaijestein, op dien verachtelijken lichtmis. Hoe kunstig gij u ook weet te verbergen, het is klaar door alle de bogten en draaijen heen, die gij maakt, te ontdekken. Uwe Mama, die eene doorschrandere vrouw is, had mij al in het oor geluisterd, dat dit het geval zou zijn, en wel gewild, dat ik in mijn' eersten brief klaarder u had doen voelen, dat gij om dien lossen en woesten knaap niet denken moest;

{==102==} {>>pagina-aanduiding<<}

maar ik wilde u sparen, daar ik het niet gelooven kon, en schreef daarom mijnen vorigen, op eene zoo minzame wijze, als een vader aan zijne dochter schrijven kan. En hoe, hoe hebt gij dat beantwoord? Gij laat mij eenige dagen naar antwoord wachten, en nu het komt, komt het met een grooten omhaal van woorden op eene weigering neêr. Gij zijt verward van denkbeelden, schrijft gij - en dit is zeer natuurlijk, daar gij het hoofd vol hebt van gedachten, aan een' deugniet, dien gij de voorkeus geeft boven een' jongman, die de liefde en hoogachting van alle braven verdient. Denkt gij, dat wij het onnoozele van uwe uitvlugt, als of gij te jong en te onbedreven zijt, niet doorzien. Uwe Mama zeide met regt bij die passage, dat zij wel wenschte, dat gij wat jonger en onbedrevener waart, dan zoudt gij u wat gemakkelijker laten leiden, en wat onderwerpelijker gedragen. - Madam Gibbon heeft u te wel onderrigt, om deswegens uwe nietige verschooning te laten gelden. Mama denkt, of zij misschien u behulpzaam geweest is in het opstellen van dit fraaije stukje. Althans wij zullen zorgen, dat Wimpje niet dezelfde streken van haar leert. - Wij zullen voor haar eene Gouvernante in huis nemen, Nu dit tusschen beide. Wat alle uwe fijne onderscheidingen van hoogachting en liefde betreffen, omtrent den Heer Walraven - daarover lust het mij niet met u te harrewar-
{==103==} {>>pagina-aanduiding<<}
ren. In het kort, Suse! ik wil mij niet dieper in deze zaak inlaten, en heb 'er ook geen' tijd toe, maar zal u maar kort en klaar zeggen, waarop het staat. Ik wacht den Heer Walraven morgen bij mij en zal hem zijn verzocht acces verleenen, en gij zult als eene gehoorzame dochter u aan mijne billijke verkiezing in dezen hebben te onderwerpen. Alle uwe uitvlugten zijn beuzelachtig en van geene beteekenis, en daarom zal ik mij daaraan niet storen, en met den Heer Walraven gerust doorgaan, even eens als of gij uwe volkomen toestemming gegeven hadt. Ik houde mij verzekerd in dit geval, dat zoo 'er de liefde nog niet is, die toch wel komen zal ... en verwacht dus geheel geene verdere tegenkanting. Ik had gedacht reeds in uw brief, den juisten tijd van uwe terugkomst te vinden, en onderstel, dat gij mij dien nu met den eersten melden zult. Nu Suse! geen excusen, geen tegenkantingen meêr. Gij verstaat mij. - Ook dit wacht Mama van u - en in dat geval zal ik weder zijn

Uw toegenegene Vader

Frederik Bronkhorst.




{==104==} {>>pagina-aanduiding<<}

Zes en zestigste brief.

Mejuffr. Sara Lindenberg aan den Heer Louis Kraaijestein.


den Haag, 30. Januarij.

Mijn Heer!

Ik heb u eens in uwe baldadigheid hooren zeggen, maar het was in andere oogenblikken dan de tegenwoordige, dat 'er geen trouwer dieren waren, dan een hond en eene vrouw - die verliefd was namelijk. - Ik maakte toen reeds exceptien over uw bijvoegsel der verliefdheid - en deze zal u overtuigen, dat ik gelijk gehad heb. - Althans ik houd mijn woord, dat ik u gegeven heb, om, zoodra ik iets ontdekte, omtrent de bekoorlijke Suse, (zoo noemde gij haar immers laatst bij mij) dat tot u betrekking had, ik het u onmiddelijk zou doen weten... al was het per expresse. - Ik ben dan nog op een' zeer goeden voet met Madam Gibbon - alles - alles vertrouwt zij mij bijna ... en het geen zij mij niet zou willen vertrouwen, dat speelt mij het goed geluk in handen.... Ik zat heden voormiddag bij Madam Gibbon, zoo als gij denken kunt, haar over zaken van belang en wel over

{==105==} {>>pagina-aanduiding<<}

de huurçedu! van ons buitenverblijf te raadplegen, of ik het namelijk twee of drie jaren in optie nemen zou. Haar edele deelde mij daarover al de mogelijke advisen van eene geexperimenteerde grijze Dame mede, toen de meid een' brief van .... nu meent gij vast den naam van Susanna te lezen - maar ... neen, van Charlotte Elzevier bragt. Onze deliberatien werden gestaakt, en de brief van Lotje moest gelezen... Het oudje kreeg haar' bril voor den dag: het cachet werd opengeknipt - en toen zij reeds bezig was met lezen, zag ik, dat 'er een klein papiertje uit den brief viel, dat de aandacht van Madam Gibbon ontglipte.... Terwijl zij las, kwam de meid in de kamer, en berigtte haar, dat Mevrouw Hardenberg haar even wilde spreken.... Met overhaasting stond Madam Gibbon op, en verliet mij met een excuus, zonder acht te staan op het gevallen biljetje.... Nu voer het Duiveltje der nieuwsgierigheid in mijn hart ... ik las het biljet, dat ik u hier insluit en dat mij voor u zeer belangrijk toeschijnt (*). Uit den inhoud zag, ik dat Madam Gibbon het briefje niet zou missen, daar het zeker buiten zamenhang met den brief stond, en ik had duidelijk genoeg gemerkt,

{==106==} {>>pagina-aanduiding<<}

dat zij het vallende papiertje niet bespeurd had. Nu zijt gij 'er meester van ... mij dunkt, ik zie uwe zegepralende houding ... Lotje is niet gek ... en Suse ook niet, als zij u een schijnschoonen deugniet noemt.... Dunkt u niet, dat Lotje mij mistrouwt? Ik moest mij van het vertrouwen van dat Lotje ook verzekeren ... dat kon in ons plan nuttig zijn. Gij vat wel, dat, zoo dit papiertje in handen van Madam Gibbon gevallen was, zij alle pogingen zou in het werk gesteld hebben, om hare lieveling te wapenen. En de oude heks is slim. -
Omdat ik nog wel wat tijd heb, zal ik u hier bijvoegen, wat 'er tusschen Madam Gibbon en mij voorviel, toen zij van Mevr. Hardenberg, die haar een kwartier bezig hield, terug kwam. Zij maakte hare verschooning, dat zij mij zoolang had laten alleen zitten, en ik antwoordde, dat die Richardsons Clarissa bij zich had (want een deel van dat werk lag op tafel, en daarin zat ik te bladeren, toen zij inkwam) niet kon geacht worden alleen te zijn.
Madam Gibbon: Gij hebt gelijk, Mevrouw Meadows! Richardson behoort onder die aangename Wijsgeeren, die op een' gemeenzamen toon tot hunne broeders en zusters naderen, en, even als de verstandigste en beste Leermeester, het licht der waarheid door het bekleedsel der verdichting temperen....

{==107==} {>>pagina-aanduiding<<}

Ik: Maar ik vind, dat Richardson somtijds wat in uitersten loopt; bij voorbeeld, het karakter van Lovelace ...
Madam Gibbon: God geve, ter eer van het menschdom, dat zijn Lovelace een verdicht karakter zij - en dat 'er wezenlijke Clarissa's mogen gevonden worden!
Ik: Hoe natuurlijk is hier de overgang van mijne gedachten... Uwe beminnelijke kweekeling Susanna komt in mijnen geest op. Hebt gij van die waardige iets vernomen?...
Madam Gibbon: De brief die ik zoo even ontvangen heb was van Charlotte Elzevier, en liep geheel bijna over de goede Susanna Bronkhorst; dat lief kind is alweêr in nieuwe ongelegenheden. Nu word zij door zekeren Heer Walraven, een uitmuntend jong Heer van fatsoen en groote middelen, en dat meêr zegt van groot verstand en uitstekende deugd, maar voor wien zij geene bijzondere genegenheid heeft, ten huwelijk verzocht - haar Papa is sterk op dat huwelijk gesteld. - Zij bevindt zich dus in groote ongelegenheid. - Zeg mij eens, lieve Meadows! waarom wordt verheven deugd hier op aarde meest op de zwaarste proeven gebragt? -
Ik: Dit is een moeijelijk vraagstuk, Madam! maar zou de verhevenste deugd niet best in staat zijn om de zwaarste proeven het hoofd te bieden? En dat mag men immers van Juffr. Bronkhorst, zoo van iemand, verwachten. -

{==108==} {>>pagina-aanduiding<<}

Madam Gibbon: Ik verwacht veel, zeer veel van haar - maar hoe groot haar verstand, hoe groot hare deugd zij, zij (en hier nam de slimme sloof eene fluisterende houding aan) heeft de zaden van groote hartstogten - haar aandoenlijk hart, haar fijn gevoel, haar bloedrijk gestel ... o ik beef, ik beef voor mijne lieveling ... als zoo groote deugd ten val komt ... goede God behoed mijn Susanna! (hier dacht ik, dat het Grootje op hare knieën zou gevallen zijn, maar het bleef nog bij eene zware verzuchting.)
Ik: Wees niet zoo ongerust, lieve Madam! Het doorzigt van dat verstandig, deugdzaam, godvruchtig meisje zal haar wel beveiligen.
Madam Gibbon: (met een groot vuur, dat waarlijk een ander dan mij en u voor haar op de knieën zou hebben doen vallen) Ja, ja, lieve Mevrouw Meadows! - hare godsvrucht, hare godsvrucht zal haar moeten staande honden, of zij zal zeker bezwijken - die Engel.... Verstand en deugd bezwijken zoo ligt voor schitterend vernuft, verleidelijke bekoorlijkheden, en gemaskerde ondeugd....
Ik: Gij zijt in een buitengewoon vuur en schijnt in een groote onrust....
Madam Gibbon: o Mevrouw! Eene bejaarde vrouw is uit hare eige natuur vreesachtig, en zij bekommert zich dikwijls meer over het lot harer jeugdige vriendinnen, dan die zich over zich zelve bekommeren. Ik weet zeer

{==109==} {>>pagina-aanduiding<<}

wel, dat ook de ouderdom zijne gebreken heeft, maar de ondervinding is toch haar onbetwistbaar eigendom.
Ik: (Stond mij dit niet beel mooi?) Maar, Madam! hoe kan eene vrouw van uwe godsvrucht zich zoo ontrusten? immers de Voorzienigheid waakt over onze Susanna? Laten wij niet te angstig bezorgd zijn.
Madam Gibbon: Gij hebt gelijk, lieve Mevr. Meadows! Gij hebt groot gelijk. Laten wij vertrouwen, dat eene onzigtbare magt haar beschermen zal, wanneer zij van allen menschelijken bijstand verlaten is.
Wat zegt gij? had ik dat slaapmiddeltje niet van pas gegeven, en het deed eene dubbele werking; het stelde het oudje gerust, daar zij anders misschien aan Susanna een vollen pijlkoker met wapens tegen uwe Excellentie zou hebben overgezonden - en ik houd Santje voor eene partij, die geene wapenen noodig heeft, en u zonder versterking van eene vreemde zijde spels genoeg maken zal; maar het debellare superbos (ja, ja, ik kan mijn Papa's latijnsche lessen nog niet vergeten) was altijd uw hoofddoel. - En zou ik daarom ook gevallen zijn?
Als gij uit Rotterdam komt, moet gij eens te Loosduinen aangieren. - Dan kunt gij de ligging van het Buitenplaatsje zelf opnemen, maar laat toch niet merken, dat gij 'er geweest zijt: doch ik strooi paarlen voor de

{==110==} {>>pagina-aanduiding<<}

zwijnen, met het geven van zulke lessen. Ik zal, zoo ras maar het voorjaar nadert, mij een meublement aankoopen, zoo als een Dame van mijn fatsoen past - en mijn Landgoed betrekken. Ik geloof toch, dat deze grap voor u niet goedkoop zal zijn. Hier in den Haag vind ik het goddeloos duur. Ik hoop toch, dat gij mij spoedig aan wat geld zult helpen; want ik leef hier als een Dame van rang, zoo als ik inderdaad ook behoorde en zou zijn, zoo gij uw woord gehouden, of ik uw woorden niet te ligt geloofd had, maar de slimste van ons zijn zottinnen, als de liefde ons een rad voor de oogen draait - en daarom, hoe slim Santje is, ook zij - ook zij - zal eens zijn, die ik thans ben. - Nu weet gij zoo het een en ander - en ik verbeeld mij, dat vooral het inliggend biljet u welkom wezen zal.... Adieu!

Saartje.




{==111==} {>>pagina-aanduiding<<}

Zeven en zestigste brief.

De Heer Louis Kraaijestein aan Mejuffr. Susanna Bronkhorst.


den Haag (*), 30. Januarij.

Mejuffrouw!

Vijf dagen, die mij vijf jaren lang schenen, ben ik nu reeds verstoken geweest, niet alleen van u te zien, maar zelfs iets, het geringste, van u te vernemen.... Ik onderstel, dat gij u nog te Rotterdam aan het huis van de Grootemama uwer waardige Vriendin onthoudt, - en hoeveel moeite ik op mij zelven doe, langer kan ik mij niet bedwingen (vruchteloos is deze gemaakte bedaardheid) of ik moet aan u schrijven. Verschoon, verschoon, (ja uw liefdelijk hart zal mij vergeven) dat ik de stoutheid herhale, om u te schrijven, al was het alleen, om aan mijn doodelijk bedroefd hart lucht te geven ... o dat gij de slordigheid van stijl, het gebrek aan za-
{==112==} {>>pagina-aanduiding<<}
menhang vergeeft aan de verwardheid, waarin ik mij bevinde! o Wanneer een hart zoo fel geschokt is als het mijne... hoe zou het zich dan door kleine regelmatigheden, die staketsels van kleine en koele geesten, laten bedwingen?...
Wat heb ik gehoord - welk eene tijding is mij uit Amsterdam geschreven ... ja ik kan mij niet langer... hoe ik poge ... wederhouden - gij moet weten, wat ik weet ... - maar neen! gij zult het zelve reeds weten, eer gij dezen ontvangt. - Is het waarheid - is het waarheid, dat Walraven zich bij uw Papa vervoegd heeft, dat hij om uwe hand leeft gevraagd? ... men verzekert het mij - men verzekert het mij, dat uw Papa geweldig zijne partij trekt.... Ik word razend op die gedachte ... op de enkele onderstelling der mogelijkheid, dart gij dat aanzoek zult begunstigen....
Zoo, zoo is dan alle hoop, waarmede ik mij vleide uit - alle... alle mijne uitzigten verdwenen ... o beminnelijkste, die ik immer zag - moet ik, moet ik de hoop opgeven - of mag ik mij nog vleijen, dat 'er een enkele straal van hoop overig is ... maar waarmede? neen! Walraven ... de zoo begunstigde Heer Walraven zal de gelukkige man zijn, die in u de vereeniging van menschelijke schoonheid, verstand en deugd zal mogen omhelzen.... En ik zal leven en dit moeten zien ..

{==113==} {>>pagina-aanduiding<<}

neen! het is te veel. - - Ik sta op den afgrijsselijken rand van een afgrond, waarin mij de wanhoop alle oogenblikken kan nederstorten, en dat op een tijdstip, waarin ik meer dan ooit met ernst bedacht was op eene zoo noodzakelijke hervorming mijner zeden... In een oogenblik, waarin ik droomde, dat zich uwe bekoorlijke hand, als die van een weldadige Engel, naar mij uitstrekte, om mij op te beuren, ontwaak ik door eene tijding, die mij meer ontstelde, dan de ijsselijkste donderaslag. - Alles, alles scheen mij te ontzinken ... toen ik dat berigt ontving ... Ik verloor mijzelven in eene wezenloosheid, die een poos moet geduurd hebben ... toen vloog ik op, en gelukkig, dat 'er geene beschadigende werktuigen in mijn bereik waren, want ... o waarom niet waarom niet? dan zou de voor u hatelijke Kraaijestein niet meer onder de levenden... - Duizende, duizende gedachten vlogen als bliksemstralen door mijne hersens ... ik kleedde mij werktuigelijk aan - en stond gereed, om te paard te stijgen en ijlings naar u toe te vliegen, u op te zoeken waar gij u bevinden mogt - mij aan uwe voeten te werpen ... om u te smeeken, dat gij mij tenminste hooren wilde .... maar ons afscheid was zoodanig geweest, dat ik, na eenige oogenblikken peinzens in mijne verwarring besloot om van dat ontwerp af te zien. - Ik scheurde als een radelooze mijne kleederen van mijn

{==114==} {>>pagina-aanduiding<<}

ligchaam - en nu - nu schrijf ik dezen - ik poogde in den aanvang bedaard te zijn, om u niet te verschrikken door mijne hevigheid ... maar....
Goddelijk meisje! - o laat ik u zoo mogen noemen - verstoot mij niet, zonder dat gij u bedacht hebt ... want ik zweer u, dat, wanneer gij uwe hand aan Walraven of aan eenen ander als echtgenoot toereikt, uwe andere hand met een dolk gewapend zijn zal, die mij het hart doorboort - - Goddelijk meisje! - beproef - beproef - bid ik u, uw hart - onderzoek, of 'er niet een enkel vonkje van genegenheid voor mij in verscholen is - onderzoek toch, of gij mij, indien ik mijn gedrag hervormde, niet zoo lief zoudt kunnen hebben als Walraven - onderzoek zoo gij al geen vonkje genegenheid voor mij ontdekt, of gij wezenlijk die verhevene liefde voelt voor Walraven, welke men gevoelen moet, om dien gewigtigen stap met hem te wagen?.. o zoo gij ongelukkig wordt - met een ander.... - En eene vrouw kan immers met den braafsten, den verstandigsten man ongelukkig zijn, als 'er die edele harmonie, die zoete eenstemmigheid, die geheime overeenkomst van geest niet plaats heeft, welke - dwaas als ik was - ik mij eens vleide, dat 'er tusschen ons gevonden werd. -
Ik vrees, dat gij, zoo gij niet ten voordeele van Walraven zijt ingenomen; zoo

{==115==} {>>pagina-aanduiding<<}

gij geene liefde voor hem koestert, deerlijk met de opvatting van uwen Papa zult te worstelen hebben, daar hij zal opgezet worden door dat ellendig Voorwerp, dat zich uwe Mama noemen durft, zeker, zeker het contrast van de eerbiedwaardige vrouw die eens de Moeder was van eene zoo voortreffelijke dochter ... o welke aanblazingen, zal die verachtelijke coquette, die het helsche vuur der jaloezij uit elken oogblik schittert, die zij op uwe ligchamelijke schoonheid werpt, (want voor de verhevener heeft zij geen vatbaarheden) o welke aanblazingen zal zij niet in het werk stellen, om uwen Papa, wiens geheele ziel negotie is, en die (zoo ik ducht) geen regt begrip heeft van het edel gevoel der liefde, om dat hij zich met eene.... heeft kunnen verbinden;.. om uwen Papa op te stoken, om u te dwingen tot eene vereeniging, waarvan gij (God geve zulks) misschien een wezenlijken afkeer hebt.
Lieve Suse! o verschoon, verschoon, dat ik zoo gemeenzaam u noeme - maar immers de ware liefde kent geene pligtplegingen - Lieve Suse! - sta een' wanhopigen toe, dat hij u eene, eene - slechts eene gunst smeeke - verwaardig, verwaardig mij met een enkelen regel antwoord - stort dien verzachtenden balsem in die vreesselijke wond, die mijn hart ontvangen heeft - o schrijf mij ... schrijf mij ... of ik hopen mag - en verkiest gij dat

{==116==} {>>pagina-aanduiding<<}

niet - schrijf dan, of Walraven hopen mag - en dat zoo zijnde - o dan! dan! - wacht dan alles, dat wanhoop in een heftig karakter kan veroorzaken. - Nog twee dagen blijf ik hier, en dan geen antwoord van u ontvangen hebbende, vlieg ik naar Rotterdam- of naar Amsterdam - of waar mijn noodlot mij drijven zal ... waarschijnlijk zal ik dan, 'er kome van wat het wil, mij bij u vervoegen - om uit uwen mond het vonnis van leven of dood te verstaan. Maar wat 'er gebeure, al ontving ik den doodsteek van uwe handen, ik blijf eeuwig

Uw opregte Vriend

Louis Kraaijestein.




{==117==} {>>pagina-aanduiding<<}

Acht en zestigste brief.

Mejuffr. Susanna Bronkhorst aan Madam Eleonora Gibbon.


Rotterdam. 31. Januarij.

Mejuffrouw en Geachte Vriendin!

Mijn lieve vriendin Lotje is te treurig, om te schrijven, en heeft mij daarom verzocht, die taak voor haar op te nemen. Gij kunt gemakkelijk de oorzaak gissen van hare droefheid. Hare lieve Grootemama is niet meer. Gister nacht heeft zij na een lang en gelukkig leven den laatsten tol betaald, dien wij alle der sterfelijke natuur schuldig zijn. Ik ben in eene zoo sombere luim, als ik mij herinneren kan, ooit geweest te zijn. Veel, veel loopt 'er zamen, om mij daarin te brengen, waarover ik u nog in dezen nader hoop te onderhouden, maar het bijwonen van het sterven dier brave Dame brengt 'er ook zeker het zijne aan toe. - Ik had nog nooit een mensch zien sterven. - Gij weet, lieve Madam! dat het onder de groote lieden het gebruik is, om van dit voor den menschelijken hoogmoed zoo vernederend tooneel zoo

{==118==} {>>pagina-aanduiding<<}

weinig mogelijk te zien: ja 'er zelfs hunne kinderen van terug te houden. Bij het sterfbed mijner lieve Mama, die ons zoo plot-seling ontrukt werd, heb ik ook niet tegenwoordig kunnen zijn. En dat zal mij altijd grievend smarten. Maar laat ik u den uitgang beschrijven van die beminnelijke vrouw, die nog zoo kort geleden zich in ons midden vermaakte, en op eene haar karakter en jaren zoo waardige wijze deel nam in onze uitspanningen.
De Docter verklaarde van dag tot dag aan, de familie, dat, schoon de oude Dame van de beroerte, die haar getroffen had, scheen te herstellen, vooral daar zij het gebruik van hare verstandelijke vermogens geheel terug had gekregen, dat het niet lang met haar zou kunnen duren, daar de krachten zoo aanmerkelijk verminderden. - Zij scheen bijzonder op mij gesteld, en niet beter te vreden, dan wanneer Lotje of ik aan haar bed zaten. En gister avond verzocht zij mij, of ik, zoo als ik laatst nog eens gedaan had, wel een gedeelte van den nacht bij haar zou willen blijven. Wie zou zoo iets kunnen weigeren? Mijn Heer en Mevrouw Elzevier kwamen met Lotje en mij na het soupé binnen, om haar een' goeden nacht te wenschen. De Heer Elzevier zeide: zoo als hij mij naderhand vertelde, daar hij eene zekere verandering in haar gelaat meende te bespeuren: ‘Lieve

{==119==} {>>pagina-aanduiding<<}

Mama! verkiest gij ook dat mijne vrouw of ik bij u opblijven?.. gij zijt zoo heel zwak’... Zij hernam, hare hand hem toestekende, ‘Ik ben heel zwak, mijn Willem! maar zoo zwak niet, dat gij of uwe lieve vrouw u van uwe nachtrust behoeft te berooven. Ik heb het zeer wel en gemakkelijk... - Suse heeft mij beloofd nog een, uurtje of twee bij mij te zullen blijven.... Gaat dus gerust naar uw bed. Zoo ik verergeren mogt, zal ik u doen roepen.’ Hierop kusten mijn Heer en Mevrouw Elzevier haar en wenschten haar een' goeden nacht - zoo deed ook mijn Lotje - en na dat de Heer Elzevier mij (gelijk ook de waakster, die zoo lang ik bij de oude Dame was, in de keuken blijven zou) ten ernstigste verzocht had, om, zonder het minst verwijl, hem te roepen, indien wij een of ander ongunstig teeken meenden te bespeuren, vertrokken zij.... Na dat zij eenigen tijd op hunne kamers waren geweest riep mij de oude Dame: ‘Suse ... Suse!’ -
Ik: Wat is 't? Mevrouw!
De oude Mevr. Elzevier: De kinderen zijn naar boven niet waar? -
Ik: Ja Mevrouw! wenschte gij, dat ik uw' zoon nog eens riep?
Zij: Neen! mijn kind! maar gij zoudt mij met iets kunnen plaisieren -
Ik: Waarmede? ik bid u spreek.

{==120==} {>>pagina-aanduiding<<}

Zij: Maar zijn de kinderen wel zeker naar boven? -
Ik: Zeker, Mevrouw! zeer zeker.
Zij: Hoor dan eens hier ... Ik ben zeer zwak ... en lang zal het met mij niet duren ... gij ziet zoo treurig... Gij zijt immers niet bang voor mij, omdat ik haast sterven zal. - Luister eens, Suse! - Ik heb mijne kinderen niet willen bedroeven met het verzoek, dat zij mij mogelijk uit liefde zouden geweigerd hebben. En dat verzoek doe ik u.
Ik: Mij, Mevrouw? -
Zij: Omdat ik voel, dat ik niet lang meer zal kunnen leven, wenschte ik, dat gij mij nog iets voorlaast.... In het kabinet ginds staat mijn groote huisbijbel - zoek mij dien... [Ik deed zoo - en zij ging voort] Ga nu hier digt bij mij zitten en leg den bijbel op dit tafeltje.... Ei lees mij nu voor uit den Eersten Zendbrief van Paulus aan de Corinthers - Liefst het XV. Hoofdstuk.
Ik (terwijl ik dien brief opzocht): Maar zou het u niet hinderen, Mevrouw! -
Zij: Neen, mijn lieve! mijn geest is helder en sterk genoeg.... 't Is ook maar één Hoofdstuk... Denk, denk, mijn kind! dat ik gereed sta, om de groote reis te doen... en al ben ik oud en al heb ik al velen zien sterven, ik heb nu moed noodig ... ik zal nu in het dal van de schaduwen des doods moeten gaan.... Ik zie, gij lijkt het Hoofd-
{==121==} {>>pagina-aanduiding<<}
stuk, dat ik meende, reeds gevonden te hebben - schuif mijn gordijn nu een weinigje open - en lees mij nu voor, wat de Apostel Paulus van den dood en de onsterfelijkheid zegt. - Dat heb ik noodig....
Ik las daarop het gezegde Hoofdst. uit den I. brief van Paulus aan de Corinthers aan haar voor - en toen dat geëindigd was - zeide zij, - ‘Gij hebt mij verkwikt, Suse! - Zet nu dat dierbaar Boek weg, dat mij dikwijls, als alle andere troost ontbrak, mij gesterkt heeft... o nu ben ik weder vol van hoop op het leven der onverderfelijkheid... Ja’ (en dit sprakzij met zekere geestdrift) ‘ik roep nu met Paulus uit: Dood! waar is uw prikkel? .... Dank, dank, lief kind! dat gij eene oude vrouw zoo verkwikt, zoo versterkt hebt door uwe voorlezing. - Mijn zoon zou mij dien dienst niet hebben willen bewijzen, alleen uit te groote zorg voor mij. - God vergelde u dit blijk van vriendschap en geve u eenen zoo zoeten troost in uwe uiterste oogenblikken!’
Ik: (mij ongerust makende) Ik hoop immers niet, dat...
Zij: Neen! Suse! neen! ... Zijt gerust ... Ik ben een weinig vermoeid.... Ei schik mij dat kussen wat regt. - Best! best! nu lig ik zacht - schuif het gordijn nu een weinigje toe - goeden nacht, lieve Suse!
Terwijl zij zoo sprak, schoof ik het gordijn

{==122==} {>>pagina-aanduiding<<}

toe, en ik zag, dat zij hare handen zamenvouwde. - Ik verwijderde mij voor eene poos, en las een gedeelte van een Leerrede van. Blair, waarvan juist een deel voor handen lag.... Ik verbeeldde mij toen, dat ik de zieke diep hoorde zuchten. - Ik rees op met de kaars in de handen en schoof de gordijnen open - ik riep: Mevrouw! Mevrouw! met verheffing van stem.... Zij scheen hare oogen half te openen, haalde den adem nog even zeer diep - gaf een klein snikje - hare handen lagen nog ineen gevouwen - en het was afgedaan. Ik riep de waakster, eene vrouw van jaren, die vele menschen had zien sterven en zij verzekerde mij, dat Mevrouw dood was ... zij had veel moeite om het mij te beduiden ... Geen half uur geleden had ik met haar nog zoo gemeenzaam, zoo stichtelijk gesproken, en nu ... nu een lijk. De waakster ging oogenblikkelijk naar boven, om den Heer Elzevier te waarschuwen, dat de patiente aanmerkelijk veranderde - en daar stond ik alleen bij de pas gestorvene, wier handen nog in eene biddende houding zamen lagen - en zoo wit als sneeuw waren. - Er ging eene huivering door alle mijne leden - ja ik was kinderachtig genoeg, om terug te treden.... o welk is toch de reden van den afschuw der levenden voor de dooden.... Terwijl ik daar stond te peinzen kwam de Heer Elzevier de trappen af ... ik trad naar hem toe, zoo als hij het

{==t.o. 122==} {>>pagina-aanduiding<<}


{== afbeelding 
	
Hare handen lagen nog ineen gevouwen. bl. 122.==} {>>afbeelding<<}
    


{==123==} {>>pagina-aanduiding<<}

vertrek in kwam. Hij zag aan mijn verschrikt gelaat reeds, wat er gebeurd was ... ‘Is zij dood?.. is zij dood?.. mijne Moeder!’... Zoo sprekende vloog hij naar het bed ... en daar de verzekering van zijne vrees gevonden hebbende, barstte hij in tranen uit, terwijl hij de handen van zijne moeder vasthield.... En in het midden zijner tranen zeide hij: God! vergelde u in den hemel al het goede dat gij mij en mijne broeders en zusters gedaan hebt!... Hebt gij mij,’ zeide hij tegen mij, met zekere onvergenoegdheid, ‘hebt gij mij niet kunnen waarschuwen?’ En toen verhaalde ik hem, hoe alles zich had toegedragen. ‘Nu,’ zeide hij, ‘nu ik ben te vreden ... Suse! mijne moeder is als eene echte Christin gestorven, en zoo had zij ook geleefd.’ - Ondertusschen kwam nu Mevrouw Elzevier en mijn Lotje beneden, die reeds, onaangezien de waakster voorzigtig genoeg geweest was, gemerkt hadden, dat de deugdzame oude vrouw gestorven was. Lotje schreide bitter, en ik had veel met haar te. stellen; maar Mevrouw Elzevier, die altijd even bedaard is, vroeg, of misschien Mama in zwijm lag, en liet alle pogingen aanwenden, om te. beproeven, of het levensvonkje nog weder aan te blazen was - maar vergeefs.... Wij verlieten intusschen het vertrek en gingen, in stillen weemoed, bij elkander zitten.... De dienstboden werden

{==124==} {>>pagina-aanduiding<<}

uitgevaardigd naar de andere kinderen van de overledene - en de nacht werd doorgebragt in herhaalde tooneelen van opregte kinderlijke droefheid, gewijzigd naar de onderscheidene karakters der personen. Ik heb, toen de familie bijeen was, Lotje weten te bewegen, om met mij naar onze kamer te gaan, en daar heeft zij ten minste nog wat uitgerust. Ik heb geen oog geloken, althans geen oogenblik geslapen. Gedurig zweesden mij het beeld van de overledene en alle de elkander opgevolgde tooneelen van opregt bedroefden voor den geest ... en gij kunt ligt begrijpen, welk een aandeel mijne dierbare Mama in mijne treurige gewaarwordingen had. - O hoe diep deelde ik in die treurige omstandigheden mijner vriendin, hoe hartelijk weende ik met de weenenden! -
Maar het werd mij niet lang vergund mij bot te vieren in de aangename gevoelens van een belangloos medelijden .... want in het midden van den ochtend werd ik overstelpt door nieuwe bekommeringen mij van nabij rakende. Ik ontving deze inliggende brieven, den eenen van mijnen Papa, en den ander van den Heer Kraaijestein. - Lees dezelve, lieve Madam! en oordeel, oordeel, wat mijn hart te lijden heeft.... Had ik zulk een' brief van mijnen Papa verwacht - had ik zulk eenen verdiend? - Papa onthoudt zich niet van pp u uit te varen - u te beleedi-
{==125==} {>>pagina-aanduiding<<}
gen. - En gij zult Wimpje, die onder de tegenwoordige vrouw van mijn' Papa reeds een kleine coquette wordt, niet onder uw bestuur krijgen; - iets waarop ik zoo gehoopt hadt, om den wil van het meisje zelve. Papa zal 'er ook maar zoo meê doorgaan, en aan den Heer Walraven de verkeering bij mij toestaan. - Zoo moet men mij niet dwingen ... ik voel ... dat mijn' geest daar voor ongeschikt is. - Ik word toornig als ik dien brief herlees - maar wat moet ik doen, Madam! geef mij raad - geef mij raad. Hoe zal ik ontwijken, dat ik gedwongen worde, om de verkeering van iemand toe te staan, die de man van mijne verkiezing niet is?
En wat moet ik toch met den anderen doen? Ik beef, als ik den inhoud van dien heftigen brief overzie. Ik heb maar eens den moed gehad, om hem geheel te lezen. - Welke hevige uitboezemingen ... en zoo die niet uit het hart voortkwamen - welk een monster zou hij dan niet wezen - maar neen! zoo slecht, zoo snood kan ik niet onderstellen, dat er iemand op aarde gevonden wordt - zoo slecht, zoo snood zal Kraaijestein immers niet zijn. - Maar hoe zal ik het, in mijne omstandigheden aanleggen, om mij van de dringende - de geweldige - aanzoeken van dien indringer te bevrijden? - Wat heb ik toch gedaan, dat aan een' man als Kraaijestein een vonkje hoop overlaat, om op eene zoo geweldi-
{==126==} {>>pagina-aanduiding<<}
ge - ik schreef bijna onbeschofte wijze - mij aan te vallen? En ondertusschen, daar ik niet gelooven kan, of wil, dat hij alles, uit een boos en ondeugend oogmerk en met een goddeloos, opzet, om mij te misleiden, schrijft, beklaag ik den afgedwaalden Jongeling, van zoovele talenten, dat hij het oog geworpen heeft op een meisje, wier karakter geheel ongeschikt, onberekend zou zijn, om te zamen te leven met een man van woeste en losse beginselen; al eens voor een oogenblik ondersteld, dat ik hem zou kunnen beminnen, waartoe hij een man van geheel andere zeden zou moeten zijn; want wat beteekenen de schitterendste gaven van vernuft, wat het doorzigtigst en schranderst verstand zonder deugd? Is het niet in een der nagelaten Leerredenen van uwen Vader, dat hij vernuft en verstand zonder deugd vergelijkt bij beschadigende werktuigen in de handen van kinderen en dwazen.... Maar al eens ondersteld, ik kon hem beminnen ... ik kon beantwoorden aan eene zoo hooggefpannen vurige verwachting ... nog immers zou hij van den kant van mijn' Papa en mijne familie tegenkantingen, onoverzien bare tegenkantingen ontmoeten ... maar denk niet, dat het een oogenblik in mijnen geest opkomt, dat ik ooit Kraaijestein zou kunnen beminnen ... neen! - daartoe kent gij Suse te wel. Maar geef mij raad, hoe moet ik het met dien man aanleggen? Ik bid u

{==127==} {>>pagina-aanduiding<<}

schrijf mij zelf. De brief van Mevr. Meadows was mij wel zeer aangenaam, en ik ben haar dankbaar voor hare onverpligte aandacht ten mijnen opzigte; maar o (het is misschien iets kinderachtigs in mij) een brief van uwe hand beurt mij op, hoe treurig ik zijn moge. -
Doch ik zie, dat deze brief al vrij lang is uitgeloopen. O zoo is het, als men een bezoek geeft aan iemand, dien men bemint, dan zijn de uren vervlogen eer men het weet. Ik heb ook wel den tijd gehad tot het schrijven van dezen, daar de familie beneden bezig is met beschikkingen over den rouw en andere zaken, betrekkelijk de begrafenis van de waardige overledene, en, schoon ik weet, dat ik de meeste leden der familie geen' ondienst zou doen, door mijne tegenwoordigheid, zijn toch sommige lieden in zulke kleinigheden op hunne vrijheid gesteld, en waarom zou men hun dat genoegen niet vergunnen? -
In de aangename hoop van eerlang eenig antwoord van u te ontvangen, blijf ik met de opregtste hoogachting

Uwe Dienstv. Dienares en Vriendin

Susanna Bronkhorst.




{==128==} {>>pagina-aanduiding<<}

Negen en zestigste brief.

Madam Eleonora Gibbon aan Mejuffr. Susanna Bronkhorst.


den Haag, 1. Februarij.

Mejuffrouw en lieve Vriendin!

Schoon mijn tijd zeer bepaald is, gelijk gij weet, daar ik die, volgens de bestemming, mij door de Voorzienigheid aangewezen, voor het grootst gedeelte besteed, aan die lieve panden, welke mij door teedere ouders of zorgvuldige voogden ter opvoeding ontwikkeling en beschaving worden toevertrouwd, ben ik echter eene te hartelijke vriendin van u, om niet nog dezen dag aan uw verlangen te voldoen, om eenige letteren van mijne hand te ontvangen.
De beschrijving van den dood der oude Dame heeft mij zeer getroffen, zoo uit hoofde van de natuurlijke wijze, waarop gij denzelven beschrijft, als van het aandoenlijk onderwerp zelf. 't Is waar door den tijd, en vooral wanneer men eene halve eeuw achter zich heeft, schijnt het, dat men, zoo de slagen niet van heel nabij treffen, minder gevoelig wordt voor de tijdingen van sterfgevallen.

{==129==} {>>pagina-aanduiding<<}

De zoo dikwerf herhaalde ondervinding heeft, als 't ware, het hart eenigermate vereeld - eene zekere ongevoeligheid grijpt met de jaren plaats. Schoon dit nu meer of min ook mijn geval is, blijft 'er toch altijd bij mij eene stille weemoedigheid heerschen, als ik in de gelegenheid kom, om aan de groote standsverwisseling te denken, welke wij alle met iederen polsslag, met elken oogwenk naderen. Ik wenschte waarlijk, lieve Suse! dat ik de deelgenoote geweest ware van dat aandoenlijk tooneel. Gij hebt dan eene ware Christin zien sterven. Gij hebt de schoonste zegepraal gezien, die bedaarde heldenmoed immer behalen kan. De edele was de vrees voor dood en graf te boven, en dat zegt veel, zeer veel voor den zwakken sterveling. Gij hebt een sterfbed mogen bijwonen, als dat van den grooten Addison, die met zooveel edele kloekheid zeide: ‘Zie hoe gerust een Christen kan sterven.’ O gave God mij ook zulk een einde! - Mij dunkt, het zou mij een zoete troost zijn, zoo ik in uwe armen sterven mogt....
Het doet mij leed, dat gij uit uwe stille weemoedigheid, welke voor eene ziel als de uwe zoo aangenaam en nuttig is, eensklaps, als 't ware, terug gesleept zijt in de woelingen der wereld - en uwe gedachten in eenen maalstroom geworpen, waarin uwe deugd zelfs gevaar loopt van schipbreuk te lijden. Zoo ik

{==130==} {>>pagina-aanduiding<<}

u niet van zeer nabij kende, zoo ik niet wist, dat gij de opregtheid en ongeveinsdheid voor twee hoofddeugden van het menschelijk karakter hieldt; zoo ik onderstellen kon, dat er een u bekende schuilhoek in uw hart was, waarin gij duchte, dat uwe Gibbon in zou zien; dan, ja ik moet het bekennen, zou ik bij het lezen van den brief van den Heer Kraaijestein, en uit den gemeenzamen zeer stoutmoedigen toon, waarop hij schrijft, moeten gelooven, dat gij zelve hem gelegenheid gegeven hadt, om zoo vrijpostig, zoo baldadig stout te zijn... maar gij noemt hem een indringer en zeker, dat is hij... zoo niet erger ... want ik vrees, dat hij al zeer Hechte beginfels heeft ... en dus ook voor ondeugende oogmerken. Wees op uw hoede, mijn kind! wees op uw hoede.... Laat de strik vergeefs gespannen zijn, waarin hij u zoekt te jagen. Ontvlugt; ontvlugt hem - en schuw zelfs zijne brieven te lezen.... Alles wat hem omringt, alles wat van hem komt, moet gij mijden als vergift. Merk toch zijne bevallilige woorden, zijnen schoonen, zijnen gloeijenden stijl aan als het verguldsel, om de doodelijke beet, die hij u voorzet, te bedekken.... Zijne talenten ja zijn groot... maar ik bid u, blijf toch eene koele bewonderaarster van dezelve.... Denk, denk, dat alle die talenten, hoe schoon, hoe schitterende, hem niets zullen baten, als het uur des doods

{==131==} {>>pagina-aanduiding<<}

slaat.... Dan, dan zal hij zeker veel kleiner zijn, dan de godvruchtige vrouw, die misschien niet één blinkend talent bezat, maar die gij zoo gerust de eeuwigheid hebt zien ingaan. Gij merkt duidelijk, en ik wil het u niet verhelen, dat ik mij over u bekommerd make; dat ik vrees, dat gij begoocheld zult worden door een man, die door dezelfde kunstenarijen zoovele uwer zusters heeft doen vallen.
Gij kunt echter dit gevaar, waaraan ik u blootgesteld acht, misschien meer dan gij u zelve verbeeldt, in eens afweren, door een stap te doen, op welken gij uw geheel leven met genoegen zult terug zien... ja, mijn waarde Suse! ik moet u raden, raden als eene moederlijke vriendin, aan den wensch van uwen Papa, schoon misschien in zijnen laatsten, in zoodanige bewoordingen, geuit, als kwalijk stroken met de toegevendheid, welke gij tot dit oogenblik genoten hebt, gehoor te geven ... vooral daar dezelve gegrond is op het belang, dat hij in uw wezenlijk welzijn stelt, en zich een jongeling aanbiedt, wiens talenten, schoon iets min schitterende dan die van Kraaijestein, gemakkelijk en ruim tegen de zijne kunnen opwegen, en die zoo beroemd is, door een' zedigen en deugdzamen wandel, als de ander berucht door zijne lichtmisserijen en ongebondenheden. Ik weet zeer wel, mijn lieve Suse! dat iemand zeer vele voortreffelijkheden zoo van ziel als ligchaam in zich kan vereenigen,

{==132==} {>>pagina-aanduiding<<}

zoo als mij ieder verzekert, dat het geval van Walraven is, en men niettemin tegen zoodanig iemand een' tegenzin kan hebben; waarom men hem liever tot geen echtgenoot begeeren zou. Maar ik moet u in bedenking geven, of misschien niet wat te veel door sommige meisjes gevorderd wordt, en wel door de gevoeligste edelste en braafste. Ik vrees waarlijk, mijne lieve! dat gij mogelijk tot die behoort, en moet u dus, bij de liefde, die ik u toedraag, bidden, dat gij niet meer begeert, dan de wereld in haar gewoon beloop oplevert. Misschien dat gij in de nadere verkeering met een man als Walraven, hoe meêr gij hem leert kennen, des te meêr goede en beminnenswaardige hoedanigheden zult ontdekken. - Maar een man, als Kraaijestein, gelijkt naar eene schilderij met sterke en afstekende kleuren, die bij den eersten aanblik, het oog en hart verrukt; maar, wanneer die verrukking plaats maakt voor eene koele beschouwing, ontdekt men wel ras, dat het schitterende en afstekende ons grootdeels misleid heeft, terwijl men, hoe langer men er op staart, er des te meêr gebreken in ontdekt. - Gij zult lang wachten, mijn lieve Juffrouw! als gij een' man te gemoet ziet, die zoo volkomen is, als gij u misschien een model in uwen geest gevormd hebt. -
Nu ook, mijn waarde! nu is de tijd daar, dat gij bewijzen kunt, dat de Deugd en Gods-
{==133==} {>>pagina-aanduiding<<}
dienst zooveel op u vermogen, dat gij wezenlijke opofferingen kunt doen. Zonder zelfsverzaking, zonder opoffering van onze neigingen en eigenzinnige begeerten heeft de deugd weinig te beduiden. O wanneer alles zamenloopt, om ons het betrachten der deugd gemakkelijk te maken, wie zou dan de deugd niet boven de ondeugd verkiezen? Maar dan, dan eerst komt de deugd op den toets, wanneer wij, om baar aan te kleven, beslissende stappen moeten doen, waardoor wij een groot gedeelte van ons tijdelijk geluk aan de stem van hoogere pligten opofferen. Bedenk, Susanna! 't is uw Vader, die van u vordert, dat gij hem gehoorzaamt - en ik geef u in bedenking, welke de gevolgen van uwe ongehoorzaamheid wezen zullen. Wat anders, wat minder, dan dat de Heer Kraaijestein, die bij alle zijne andere gebreken, ook nog dat van hoogmoed voegt, bij voorraad juichende in zijne zegepraal, geen gelegenheid zal laten voorbijglippen, om u lastig te vallen; om, is het mogelijk, u in zijne belangens over te halen, en, op zijn bestgenomen, te bewegen tot een huwelijk, dat, bij voorraad den vaderlijken zegen dervende, ook waarschijnlijk niet in de gunst der Godheid deelen zal.
Zie daar mijne gevoelens voor u blootgelegd, met die belangelooze openhartigheid, met die moederlijke teederheid, van welke ik weet, dat gij u overtuigd houdt. O hoe stree-
{==134==} {>>pagina-aanduiding<<}
lende zou het voor mij zijn te ondervinden, dat ik nu iets had toegebragt tot het geluk van eene jonge vriendin, die ik zoo dikwerf in den gebede gedenke, daar ik weet, hoe de voortreffelijkste menschen meestal blootgesteld worden aan de grootste verzoekingen en rampen.
Mevr. Meadows, welke u een zoo genegen hart toedraagt, en ik dezen brief heb voorgelezen, denkt, dat ik te weinig op uwe ei-ge voorzigtigheid mij verlate... maar jeugd en voorzigtigheid gaan zeldzaam hand aan hand, voerde ik haar toe ... ‘o,’ zeide zij, met een' betooverenden glimlach, ‘Juffrouw Bronkhorst vereenigt die beide in haar persoon....’ Onder ons, Suse! zoo Mevrouw Meadows niet zoo openhartig en gul was, zou ik somtijds hare vriendelijkheid van vleijerij verdacht houden. - Gij weet immers, dat zij klaar geraakt is met een klein plaatsje te Loosduinen. Daar thans de koude wat begint te ontlaten spreekt zij reeds om spoedig daarheen te gaan: ik zal dus wel vroeg van haar aangenaam gezelschap verstoken zijn.
Nu, mijne waarde Juffrouw! lieveling van mijn hart! zijt op uw hoede, en God beware uwen voet voor struikelen! Ik blijf met alle achting

Uw dienstv. Dienaresse en Vriendin

Eleonora Gibbon.




{==135==} {>>pagina-aanduiding<<}

Zeventigste brief.

Mejuffr. Susanna Bronkhorst aan den Heer Frederik Bronkhorst.


Rotterdam, 2. Februarij.

Waarde en hooggeachte Papa!

Ik weet naauwelijks, welke woorden ik gebruiken zal, om u de ontsteltenis uit te drukken, die mij trof, toen ik uwen laatsten brief van ontving. Ik had een' geheel slapeloozen nacht doorgebracht, daar de oude Mevrouw Elzevier genoegzaam in mijne armen was gestorven. - Natuurlijk hadden de treurige omstandigheden, waarin zich mijne vrienden bevonden, op mijnen geest gewerkt, en vooral had het sterfgeval zelve, daar ik nooit een mensch had zien sterven, mij zeer getroffen. In het midden van die ontroering ontving ik den uwen. Ongeschikt was ik dus in de eerste uren, om dien zoo gewigtigen brief, en zoo vol vaderlijken ernst te beantwoorden ... en waarlijk ik ben dat nog op dit oogenblik. Ik heb dus uitgesteld, om u te schrijven.... Langer echter durf ik daarmeê niet te toeven, maar ik ducht, dat mijn antwoord onvoldoende zijn zal. Ik zal mij trachten te

{==136==} {>>pagina-aanduiding<<}

wachten voor den schijn zelfs van vleitaal, waarvan gij u eenen zoo grooten vijand verklaart te wezen; maar in waarheid ik herinner mij niet, dat ik in mijne vorigen mij van schooner of zoeter woorden bediend heb, dan mijn hart mij in gaf.
Zeer treft mij de beschuldiging, dat ik het hart gezet heb op den Heer Kraaijestein. Laat ik u toch mogen verzekeren, dat ik 'er zeer verre af ben, van genegenheid voor dien Heer te voeden. Ik schrijf hem nog dezen dag, omdat hij mij weder met een' brief heeft lastig gevallen, dat hij alle gedachten op mij moet laten varen, daar ik een vast besluit genomen heb, om, ter vermijding van alle onaangenaamheden, ongehuwd te blijven.
Ja, waarde Papa! dat besluit heb ik genomen, en ik hoop, dat het uwe goedkeuring, en die van Mama zal wegdragen. Ik heb, tot mijn leedwezen, uit uwen laatsten gezien, dat gij 'er zoo zeer op gesteld blijft, dat ik het aanzoek van den Heer Walraven zal begunstigen. - Ik heb u over dat onderwerp bij mijnen vorigen alles geschreven, wat ik kan aanvoeren, en zal u dus met geene herhaling lastig vallen: maar ik zou den man ongelukkig maken door zijn aanzoek in schijn te begunstigen, zonder dat ik ooit in den zin had, om aan het oogmerk van hetzelve, te voldoen. Alle hoogachting voor den Heer Walraven aan eene zijde

{==137==} {>>pagina-aanduiding<<}

gesteld, zou ik rekenen mij aan eene misdadige veinzerij schuldig te maken, indien ik hem hope gaf op mijne hand, terwijl ik in mijn hart van oogmerk was, om nimmer aan die hoop te beantwoorden. Uit kinderlijken eerbied zal ik mij onthouden, om mijne denkbeelden verder te ontwikkelen, wegens het noodzakelijke van iets meer dan hoogachting voor de persoon, met welke men den kans des huwelijks waagt, te gevoelen. O hoe gaarne, mijne lieve Papa! zou ik mij aan uwen uitgedrukten wil onderwerpen, hoe hard valt het mij, dat ik genoodzaakt ben, door pligt genoodzaakt, om aan denzelven niet geheel te voldoen. Bedenk toch wat het zijn zou, indien ik door den schrik, die mij waarlijk bij de lezing van uwen brief beving, gedreven, mij aan uwe begeerte onderworpen had. Welke gevolgen daaruit voor mij, staande mijn geheel leven, zouden hebben kunnen, ja moeten voortvloeijen! Zou ik dan niet een van die ongelukkige slagtoffers geworden zijn, welke wij door de ondervinding in zulk een groot getal kennen, die, uit eene (het zij met allen eerbied gezegd) te ver gedreven onderwerping aan den ouderlijken wil, zich een' man laten geven, die reeds vóór het huwelijk haar onverschillig is, en na hetzelve, hoe goed zijne hoedanigheden anders zijn mogen, geheel walgelijk wordt? Ik behoef u niet te zeggen, mijn Papa! wat daar uit voortvloeit,

{==138==} {>>pagina-aanduiding<<}

en ik houde mij overtuigd, dat gij mij te lief hebt, om mij daaraan te willen blootstellen. - Ik heb dus naar een middel uitgezien, om, zooveel mogelijk, aan uw verlangen en aan mijnen pligt tevens te voldoen - naar een middel, om u te bevrijden van de vreeze, welke, helaas! maar al te diepen wortel in uw hart geschoten heeft; dat ik voor den Heer Kraaijestein gunstige gevoelens zou koesteren. Ik heb geen ander uit kunnen vinden, dan u plegtig te beloven, dat ik ongetrouwd blijven zal - en daar ik niet weet immer eenige gedane belofte geschonden te hebben, schoon in zaken van veel minder aanbelang, vertrouw ik, dat deze plegtige belofte, welke ik u, als in tegenwoordigheid der Godheid, doe, u genoegzaam gerust zal stellen, en u bevestigen in het gevoelen, dat gij, zoo ik hoop, altijd gekoesterd hebt van mijne kinderlijke gehoorzaamheid. Ik had eerst gemeend u slechts te beloven, dat ik nooit dan met uwe volkomen goedkeuring, een huwelijk zou aangaan; maar het scheen mij toe, dat deze belofte u te weinig gerustheid geven zou, daar gij dan misschien zoudt kunnen duchten, dat ik mijn aandacht reeds eenigzins gevestigd had, om, vroeg of laat, in het huwelijk te treden.
Neen! geachte Papa! Ik zie zoo vele voorbeelden van ongelukkige huwelijken; zoo weinige van die verbindtenissen, waarin dat ge-
{==139==} {>>pagina-aanduiding<<}
luk gevonden wordt, dat dien stand bekoorlijkheid bijzet, dat ik, na rijp overleg, en om u en mij van alle moeijelijkheden in eens te ontheffen, geene zwarigheid maakte, om een' stap verder te gaan, en te besluiten, vast te besluiten tot het ongehuwde leven. Mag ik hier nog bijvoegen, mijn Papa! dat mijne zalige Mama altijd heeft aangemerkt, dat een grondtrek van mijn karakter eene vasthoudendheid was aan mijne eens genomene, toen nog maar kinderlijke, besluiten.
Ik hoop, lieve Papa! dat ik nu een' brief van u mag te gemoet zien, waaruit mij blijkt, dat gij niet twijfelt, aan mijne opregte kinderlijke genegenheid en aan mijne zucht, om, zoo veel mogelijk, aan uwe verlangens te beantwoorden. Groet Mama en zuster Wimpje van mij en geloof mij met hoogachting

Uwe toegenegene Dochter

Susanna Bronkhorst.




{==140==} {>>pagina-aanduiding<<}

Een en zeventigste brief.

Mejuffr. Susanna Bronkhorst aan den Heer Louis Kraaijestein.


Rotterdam, 3. Februarij.

Mijn Heer!

Indien 'er tusschen ons eenige betrekkingen bestonden, die mij regt gaven, om u mijne gevoeligheid aan den dag te leggen, zou ik dezen brief moeten aanvangen, met u te schrijven, dat ik zeer ontevreden ben over uw gedrag, voor eenigen tijd omtrent mij gehouden; maar, daar 'er gelukkig zulke betrekkingen niet zijn, zal ik mij zelfs wachten van u daarover te berispen. Ik schrijf dezen alleen, om te voorkomen, dat gij in het vervolg, gemeende of ongemeende, pogingen aanwendt, om mij te overreden, dat ik eenigen indruk op uwen geest gemaakt zou hebben; om te voorkomen, dat gij mijne rust niet stoort door brieven in eenen zoo hevigen, ik mag wel zeggen half dreigenden, toon gesteld. Schoon ik mij ongehouden acht uit eenige betrekking op uwe woeste vragen, in uwen brief gedaan, te antwoorden, wil ik, daar ik hoop,

{==141==} {>>pagina-aanduiding<<}

dat dit de eerste en laatste brief zijn zal, dien ik mij verpligt reken aan u te schrijven, mij ditmaal verledigen, om nog eens uwen brief, zooverre mij die in het geheugen hangt, na te gaan. Ik zag daaruit met bevreemding, vooral uit hoofde van ons laatste gesprek, dat u het aanzoek van den Heer Walraven bij mijnen Papa zoodanig schijnt te verwonderen; - dat het u zoodanig, als het ware, in eene vlaag van wanhoop bragt, want uwe taal is zoo overdreven, dat ik mij moeite moet aandoen, om te gelooven, dat u dezelve ernst, volkomen ernst zij. En daarom durf ik u met te grooter met alle gerustheid berigten, dat ja de Heer Walraven tot den stap gekomen is, om acces bij mij aan mijn' Papa te verzoeken. - Maar ... ook dat aanzoek heb ik van de hand gewezen. Met al de achting, die ik voor het verstand en het hart van den Heer Walraven heb, meende ik verpligt te zijn, zijne oogmerken in dit opzigt niet te mogen begunstigen.
Het heeft mij veel, zeer veel, gekost om tot dat besluit te komen, daar mijn Papa zijn hart zoodanig op die verbindtenis gezet had, en ik waarlijk bekennen moet, dat dezelve van zeer vele zijden voor mij een gunstig en uitlokkend aanzien heeft, en ik zulk een diepe hoogachting voor den Heer Walraven koester. - 't Is de eerste keer, mijn Heer! zoo verre ik mij kan herinneren, dat ik in eene

{==142==} {>>pagina-aanduiding<<}

zaak van eenig aanbelang mij niet aan den wil van mijn' Papa onderworpen heb.
Daar gij, op welk eene wijze is mij onbekend, maar ik ducht niet op eene zeer loffelijke, van vele gebeurtenissen in onze familie en in het huisgezin van mijnen Papa voorvallende, zoo spoedig kennis draagt, als of gij een lid van dezelve waart, zult gij, misschien wel terwijl ik dezen schrijf, reeds onderrigt zijn, dat ik Walraven heb afgewezen ... maar gij zoudt daaruit mogelijk zeer verkeerde gevolgen afleiden, en ik zou op nieuws daardoor kunnen blootgesteld worden aan brieven van eenen zoodanigen inhoud, als uw laatste, dien ik mij niet zonder schaamte voor den geest kan brengen. Gij moet daarom niet een gedeelte van de zaak, maar dezelve in haar geheel van mij verstaan. Ik heb mij aan den wil van mijnen Papa niet mogen, niet kunnen onttrekken, zonder hem eene gerustheid te bezorgen, welke mijn kinderlijk hart hem niet kon weigeren. Ik heb hem namelijk gelijktijdig, dat ik hem schreef, dat ik het aanzoek van den Heer Walraven niet kon begunstigen, beloofd, vrijwillig en plegtig beloofd, om mijne hand nimmer aan eenig man te geven, en nimmer in het huwelijk te treden.
Welke nu uwe bedoelingen mogen zijn met uwen laatsten, zoo heftigen brief, welke ik niet onderzoeken of doorgronden wil, ik meen-
{==143==} {>>pagina-aanduiding<<}
de, daar gij zoo op eenig antwoord gedrongen had, u den stand der zake in zijn geheel te moeten berigten. Te meer, opdat gij, u over mijn stilzwijgen beklagende, dat niet tot een voorwendsel zoudt gebruiken, om mij een bezoek te geven aan het sterfhuis van Mevr. Elzevier, misschien op dien dag, dat die waardige vrouw ter aarde wordt besteld, welk bezoek die heilige plegtigheid deerlijk zou hebben kunnen verstoren, en even vruchteloos en nutteloos, als uwe vorige verrassing ten huize van Madam Gibbon en uwe schandelijke overrompeling aan de Zwed zou zijn.
Ik hoop, dat gij mij in het vervolg niet alleen van zulke of soortgelijke bezoeken, maar van alle brieven verschoonen zult, terwijl ik echter met genoegen van elders uw geluk vernemen zal; zoo het namelijk gebouwd is op die verheven deugd, waartoe de groote talenten, die de Hemel u geschonken heeft, u zouden kunnen opbeuren, en doen deelen in de achting van verstandigen en braven. Indien gij dezen onbeantwoord laat, en geheel aflaat van eenige pogingen, om mij te zien of te spreken, zal dit mij een blijk zijn, dat gij ten minste geene verachting koestert voor

Uwe Dienaresse

Susanna Bronkhorst.




{==144==} {>>pagina-aanduiding<<}

Twee en zeventigste brief.

De Heer Pieter de Graaf aan den Heer Louis Kraaijestein.


Leyden, 3. Februarij.

In geen tien dagen een brief van u, Vriend Louis! en daar gij u in zulke verschrikkelijk zeldzame omstandigheden bevindt. - Onze broêrs zeggen, dat het een kunstje van u is, om mij tot het opnemen van mijn pen te noodzaken. En gij kunt denken, welk een aandrang de bende gebruikt heeft, dat ik mijne pen heb opgevat ... Salva sis puellula virginea! zeide ik tegen mijn pen, en ik doopte die in mijn inktkoker, maar, ja wel! rein, als glas, kwam zij 'er weêr uit, want ik merkte, dat de inktkoker zoo kurkdroog was als mijn keel. Toen was er een bitter leven op mijne kamer. Ik schelde, als of ik een theeketel met water over mijn beenen kreeg. Daar kwam de dochter van den Hospes, weetje de schele Lucia met haar mopsneus, naar boven.... En ik gaf lucht aan mijne gramschap, B...... Hondesnoet! zeî ik, waarom zorgt gij niet, dat de inktkoker van een student

{==145==} {>>pagina-aanduiding<<}

altijd van inkt voorzien is - wat let me dat ik de machine tegen je kop smijt, dan zelje door een' goeden indruk misschien leeren, wat je pligt is.... ‘Geef hem liever hier, mijn Heer!’ zeî de bevende teef, ‘bedenk, dat het een glazen inktkoker is... en dat glas...’ Daar, daar zeide ik, geen gebabbel, brui naar v. B..... en haal daar een heele fles. Ik ga nu studeren. ‘Ei, ei, mijn Heer!’ zeî de mops - en het was of haar misselijk bakhuis zich tot lagchen wilde zetten.... Ik ging dan, terwijl zij bezig was met het halen van inkt, mijne kamer door marcheren ... en sloeg mijn oog eens op mijne boeken ... een halve duim stof lag op de kasten, en het papier leek van boven wel met zwartsel bestrooid. - Maar! man! ik kreeg waarlijk een zwaarmoedige vlaag - en begon te denken, hoe het over een jaar zijn zou, dan wacht mijn Vader, dat ik zal promoveren!... Jij hebt goed zwieren ... vrind! jij bent rijk - maar, schoon mijn' Papa 'er wel in zit, buiten mij heeft hij nog vijf jongens en drie meiden en Mama, dat een kras wijfje is, kan ook nog lang haar' aardschen tabernakel voortslepen, eer ik om mijn ellendig negende kom ... en wat zal ik in al dien tijd doen? - ik heb de IJslandsche beeren nog niet afgeleerd, om van het zuigen aan mijn poot te blijven leven... maar wat visevazen! die dan leeft, die dan zorgt - van

{==146==} {>>pagina-aanduiding<<}

avond is er weêr een prettige partij.... De jonge Heer van Velsen zullen wij ontgroenen... Roeren zullen wij het, dat verzeker ik u. Wat storen wij ons aan het verbod van den Senaat. O hoe menige Professor die nu het Euangelie op zijn voorhoofd, of de Pandecten op beî zijn wangen lijkt te dragen, heeft aan de Akademie als de eerste promotor van de Akademische jeugd gefungeerd. - Ik zal den groen zoo doen innemen, dat wij hem, eer de avond half om is, in zijn kooi moeten smijten.... 't Is maar te hopen, dat het hem niet al te erg zal bekomen, zoo als laatst aan een' Gelderschen groen ... die arme schelm heeft eenige uren gelegen, dat ik hem waarachtig begon door 'te schrijven - het is nu ruim een week geleden, en de sukkel houdt nog het bed ... en ziet 'er uit als een lijk... Maar, om tot den tekst te komen, wat scheelt u toch, dat gij niet schrijft? of is Juffr. Sanne aan u te ontgroenen. - He! he! al zijt gij geen groentje bij de meisjes - zijt gij toch een groene Vrijer? ... Dat is eigenlijk mijn gedachte.... Ik denk, dat wij eerlang in de krant, zoo maar brutaal heen zullen lezen: Ondertrouwd Louis Kraaijestein en Susanna Bronkhorst ... of, zoo als ik het laatst eens zag, en dat was het ware, eerst de Bruids en toen de Bruidegoms naam. - Dat was wel eene zeer groote beleefdheid.... Maar in ernst, Louis! ik geloof waarachtig, dat

{==147==} {>>pagina-aanduiding<<}

gij vrijdt.... Ik ken het wicht niet, dat u betooverd heeft ... en dat u wis zal slepen in het groot schrobnet.... Onze Pauw zeî, toen hij mijn sentiment over u hoorde: ‘'t Zou de eerste uit ons gild niet zijn, die, na lang in het wilde gejaagd te hebben, eindelijk voor een wijf opzitten en pootjes geven leerde.... 't Zal hem dan wat aardig staan ...’ nu voegde Kootje, na eenige malen gehoest te hebben, er bij: ‘Wij moeten partij maken, als dat zoo is, om hem te feliciteren ... Hij doet ... misschien nog de beste keus....’ Je begrijpt elk zeî er zoo al het zijne van.... Daarom, als je niet wilt, dat er binnen kort te Amsterdan en te Leyden een praatje loopt, dat gij trouwen gaat met Santje Bronkhorst, dan moest gij, hoe eer hoe beter, aan ons schrijven ... want wij zijn er allemaal over in allarm.... En gij merkt ik ben een soort van Tamboer.... Ik kan het toch mij niet in mijn kruin halen, dat Louis Kraaijestein zou gaan trouwen ... zoo weinig als van mijzelven ... maar waarachtig het advis van Kootje, dat wel van harte kwam, was zoo mal niet ... Hij plukt mooitjes nu de vruchten van zijn vorige leven, want al doet hij nog, met vallen en opstaan, met de borsten meê; als het hem zijne benaauwde borst en Juffrouw Gerarda, die over hem heen zit erger dan ooit een getrouwd wijf over haar man, niet be-
{==148==} {>>pagina-aanduiding<<}
letten.... Hij is deerlijk met den boêl geschoren, en wie staat 'er ons voor in, Louis! dat het ons een haar beter gaan zal, als wij tien jaar verder zijn? ... Die wijn bij den Kastelein in het Leydsche Fontein moet dan vervloekt slecht geweest zijn, dat mij de kop zoo zwaar is ... neen! ik weet al waar het van daan komt ... 't zijn die duivelsche zwarte karakters, die ik op het papier gekrabbeld heb, die mij uit mijne luim brengen. - Als ik langer schreef zou ik waarachtig gaan filozoferen.... Hemel! hoe donker moet het 'er in de ziel van een Professor uitzien, die alle weken maar zooveel letters schrijft, als in dezen langen brief staan. - God dank, daar schelt Bram van Streefkerk - die komt mij afhalen. Adieu Louis! schrijf mij nu toch hoe het met u zit - en of je verhangen gaat of gaat trouwen... nu dat is nagenoeg hetzelfde. - Help ons toch schielijk uit den droom.

Uw Vriend

Piet.




{==149==} {>>pagina-aanduiding<<}

Drie en zeventigste brief.

De Heer Louis Kraaijestein aan den Heer Pieter de Graaf.


Rotterdam, 8. Februarij.

Lompe Ourangoutang met de gekke apen die u omringen! anders verdient gij niet dat ik u tituleer ... is dat nu eindelijk schrijven ... en dat aan mij ... dewijl ik bezig ben de kar van mijn triumf in te klimmen... Ik trouwen ... gij hebt het hart reeds, om eene advertentie voor mij op te stellen.... Alle uwe aardigheden zijn even als die van den Ezel in de fabel, dat, het hondje willende nadoen in zijne karessen - den armen man met zijn lompe pooten bijna hals en borstbeen brak. - Zie Esopus aan het zooveelde. - Neen! Man! Ik denk om trouwen zoo weinig, of liever minder, als ooit ... de hatelijk-beminnelijke meid heeft mij dan meenen af te zetten met een kostelijk geschreven brief ... ik durf wel zeggen, half tegen haar eige hart ... maar het is mislukt - de mijn is geheel verkeerd gesprongen.... 't Spijt mij, dat gij geen fijnder ziel hebt, om al het mooije

{==150==} {>>pagina-aanduiding<<}

van mijne intrigues te begrijpen, maar gij moet toch weten, wat er gebeurd is. - Ik kreeg daar heden morgen een' brief van Santje, een' uitvoerigen brief, moet ge weten - maar lees hem zelf - ik sluit hem hierin, maar op de eeuwige verbeurte van mijne Vorstelijke genade, als gij hem mij niet weder bezorgt.... Lees dien brief eens en denk nu, hoe ik gesteld was.... Wat zegt gij, is hij niet heerlijk geschreven? ... Niet alleen wat de letters betreft, maar zulk een meisje verdient waarlijk, dat zich de schranderste geest slijpe op tegenintrigues. Het heeft mij niet weinig moeite gekost, om de gelegenheid te vinden, die toch heden is aangebroken.... Gisteren was Mevrouw Elzevier begraven - en daar Santje mij zoo instantelijk verzocht had, dat ik de heilige plegtigheid der begrafenis (zoo als zij die noemt) niet storen zou, door eene onverwachte verschijning aan dat huis, besloot ik dien dag te laten voorbijgaan... maar niet langer genade te geven dan tot heden.... 't Was dan uitmuntend weêr en ik was bang, dat mij het vogeltje naar den Haag of naar Amsterdam zou ontvliegen, ik liet dus een' knaap in de nabijheid van het huis van wijlen Mevrouw Elzevier reeds 's morgens bij tijds oppassen, en daar ik niet verre van hetzelve gelogeerd ben, moest hij mij, zoo ras hij het een of ander gewaar werd, waarschuwen, want ik had hem Susan-
{==151==} {>>pagina-aanduiding<<}
na en hare Vriendin duidelijk beschreven - die zich nu ook genoeg door den rouw onderscheidde. Ik hield mij ondertusschen geheel in orde gekleed bij de hand, gelaarsd en gespoord, als of ik zoo oogenblikkelijk van de reis gekomen was. Ik wachtte tot omtrent elf uur, toen kwam hij aanvliegen en zeide mij, dat hij twee fraaije jonge Dames, maar de eene bovenal heel mooi, uit het huis had zien komen, en dat zij den weg naar de Hoogstraat waren ingeslagen. Bravo Jongen! zeî ik - blijf mij hier wachten en zoo gij wel gekeken hebt, zult gij geen reden van klagen hebben. Ik was binnen weinige oogenblikken, gelijk gij wel begrijpen kunt, de deur uit - en daar ik mijne stappen verhaastte, ontdekte ik wel dra op geen' grooten afstand beide de Dames. Wat het was, Piet, weet ik niet, maar, zoo als ik Susanna onderscheiden zag, klopte mijn hart hevig. - De meid heeft mij waarachtig betooverd. - Ik zag, dat Suse en hare Vriendin drok in gesprek waren. Weinig zeker vermoedde zij, dat ik zoo nabij was. Ik had ondertusschen want mijne hartklopping bedaarde spoedig, uitmuntende gelegenheid om mijne oogen te verlustigen in de schoonheden van Susanna te bewonderen. - Zoo gij Virgilius niet geheel vergeten zijt, het incedit Regina Juna was geheel op haar toepasselijk. Ondertusschen had ik het drok met overleggen, hoe ik

{==152==} {>>pagina-aanduiding<<}

nu best den aanslag maken zou, om mijne ondankbare schoone door eene plotselijke verschijning te straffen. Zulks op straat te doen, vond ik ongeraden, uit hoofde van de volkrijkheid der straten daar ik niet gaarne een geheele zoo Rotterdamsch Janhagel tot een getuige zou hebben van een tooneeltje als aan de Zwed... Haar allengskens naderende zag ik de twee vriendinnen bij Madame Le Grand, weetje de oude Modekraamster, de Tante van Saartje Lindenberg, in huis wippen. Hoe kunnen de dingen zoo komen? - en oogenbliklijk moest ik nu raad schaffen. Voor een' prente-winkel niet ver van daar bleef ik een zeer kleine poos staan, als of ik de platen beschouwde - maar ik had te veel met mijn ontwerp te doen, om iets van alle de bonte voorwerpen te zien. - Ik hield van ter zijde naar de deur van Madame Le Grand mijne oogen gevestigd. - En na een oogenblik bedenkens besloot ik, den winkel maar in te stappen. Verbeeld u nu uw vriend Kraaijestein, met de karwats onder den arm, de deur open draaijende en met eene beleefde buiging binnen tredende, terwijl de Dames de rug naar mij toegekeerd in de kasten stonden te kijken. - Naauwelijks was ik half de deur in of Madame Le Grand zeide - ‘Hemel! zijt gij daar; 't is een eeuw geleden, dat ik u gezien heb, mijn Heer Kraaijestein!’
Ik: Een klein Eeuwtje, Madame! op de

{==153==} {>>pagina-aanduiding<<}

laatste Amsterdamsche kermis.... Zoo verre was ik met spreken gevorderd, toen ik merkte dat Susanna doodelijk verschrikkende - omkeek - en mij ziende gaf zij een gil - ‘Goede God!’ zeide zij - en op den arm van hare vriendin leunende scheen zij op het punt, om in slaauwte te vallen, toen ik, met groote snelheid toeschoot, en, in den toon der verrukking uitboezemde. - Welk gelukkig toeval doet mij u hier vinden, daar ik naauwelijks mijn voeten in Rotterdam gezet heb, om u te zoeken.... O Madame Le Grand! hebt gij geen vertrek, waarin ik die Dames eenige weinige minuten spreken kan ... ik heb haar het een en ander te zeggen, dat niet voegzaam in dezen winkel kan geschieden.
Susanna (zich herstellende): Niets, mijn Heer! niets heb ik met u te spreken ... gij weet mijn besluit.... Ik begeer geen afzonderlijk gesprek met u....
Ik: Geen afzonderlijk gesprek, lieve Dame! uwe vriendin, Mejuffrouw Elzevier, mag er gaarn bij tegenwoordig zijn ... ook Madame Le Grand, als zij het verkiest.... Ik verheug mij, dat ik u hier zoo toevallig ontmoet, daar ik anders mij naar het huis van Mevrouw Elzevier zou begeven hebben ... en misschien die plaats min voegelijk voor ons onderhoud zou geweest zijn.... Charlotte, die op dit oogenblik iemand den win-
{==154==} {>>pagina-aanduiding<<}
kel zag intreden, ondersteunde mijn verzoek en wij raakten in eene kleine zijkamer, die Madame Le Grand ons opende.
Susanna (daar de toorn de kleur van hare gelaat verhoogde en hare oogen deed schitteren): Het blijkt mij nu duidelijk, mijn Heer! dat gij mij veracht, daar u niet vergeten kan zijn, hoe ik u verzocht, ik mag wel zeggen, bijna gebeden heb, in dien brief, dien gij mij hadt afgedwongen, dat gij nooit weder pogingen zoudt aanwenden, om mij te zien of mij met brieven lastig te vallen, zoo gij mij niet veracht - dien ik u geschreven had, om te voorkomen, dat gij het stershuis van Mevrouw Elzevier door uwe onbescheiden onbezonnenheid niet in rep en roer zoudt stellen; Ik houd een' stap, als deze, voor een doorslaand blijk van verachting voor mijne persoon....
Ik: (mij tot Charlotte keerende) Lieve Dame! help mij toch de zoo fel tegen mij ontstoken drift uwer vriendin bedaren, (toen mij schichtig tot haar wendende en terwijl ik met mijn eenen voet de zijkamerdeur zagtkens toeschoof, mij op mijne eene knie werpende. Verbeeld u, dat ik vlak boven Santje het portrait van Saartje Lindenberg hangen zag.... Wat was het gelukkig, dat zij dat portrait niet zag ... waarachtig mijn geweten is nog niet mors dood.... Dat portrait

{==155==} {>>pagina-aanduiding<<}

had mij haast de tramontane doen verliezen.) Ik u verachten - u verachten.... eer zou ik mij zelven verachten...
Susanna: (met eene bitterheid, die ik niet dacht, dat in een zoo zacht karakter vallen kon) Veracht vrij u zelven.... Ja, ja ik geloof, dat gij meer verachting verdient dan ik. - Gij zijt (hier hield zij een oogenblik stil - maar - in eene vlaag van woede vervolgde zij) Gij zijt een vervolger - een indringende boosw.... (booswicht wilde zij zeggen, maar eensklaps verbeet zij zich - en zich keerende tot Charlotte ...) Kom, Lotje! laat ons van hier gaan. - Madame Le Grand zal ons het benoodigde wel aan huis op bezien zenden. -
Nu rees ik op, en mij half gehoond, half neerslagtig gedragende zeide ik ... Dan zij het mij geoorloofd de Dames te vergezellen....
Susanna: (met een dreigend gelaat) Dat zult gij niet, mijn Heer! - Wat hebben wij met u te stellen. Niets - niets ter wereld. - Wat wilt gij toch? -
Ik: Zoo gij mij de eer aandeed, Mejuffrouw! mij vijf minuten te hooren, dan zoudt gij, in de tegenwoordigheid uwer achtingwaardige Vriendin, verstaan, wat ik u wenschte te doen weten ... en ik vertrouw, dat gij, bij grooter kalmte van geest volmaakt overtuigd zoudt zijn, dat ik verre, zeer verre ben van u te verachten.... Waarlijk ik neem u

{==156==} {>>pagina-aanduiding<<}

tot getuige (tegen Charlotte) Mejuffrouw! is hier iets gebeurd, dat eenige verachting voor uwe vriendin van mijne zijde aan den dag legde?
Charlotte: Ik wenschte wel, mijn Heer! dat uwe onverhoedsche komst mijne vriendin niet zoo verschrikt had....
Ik: Kan ik het helpen, lieve Dame! dat wij toevallig hier in denzelfden winkel komen... - Kan ik voorkomen, dat uwe vriendin over mijne tegenwoordigheid zoo ontstelde - Ik bid u, Juffrouw Bronkhorst! ga nog een oogenblik zitten - en laat u door Madame Le Grand ten minste een glas water geven.... (Ik ordonneerde het - en reikte het aan Susanna over, die middelerwijl was gaan zitten - en nu volgde er een kalmer tooneel. Ik nam het woord, na dat Suse even van het water geproefd had.) - Gij begeerde te weten, waarom ik te wenschte te spreken ... o hoe gemakkelijk valt het mij zulks te zeggen, hoe gaarne zeg ik het in het bijzijn van eene Vriendin, die ik weet, dat gij met zoo veel reden liefhebt. Ik wenschte met u te spreken ken over uw besluit, om voor altijd af te zien van het huwelijk, om dat uw Papa u verbinden wil aan den Heer Walraven. Dat besluit....
Susanna: Is door mij met bedaardheid genomen, mijn Heer! en daarvan ben ik u niet meer rekenschap verschuldigd, dan ik u reeds

{==157==} {>>pagina-aanduiding<<}

gegeven heb.... Zelfs die was ik u niet verschuldigd ... dus dat gesprek zou geheel overtollig zijn.... Er bestaat tusschen ons geene betrekking, waardoor ik verpligt geacht kan worden met u over dat of eenig onderwerp te spreken....
Ik: Ook zelf niet die van mensch, Mejuffrouw! ... o ik heb eenmaal te stout geweest, misschien veel te stout, om te durven hopen, dat er betrekkingen tusschen ons mogten geboren worden, die mij regt zouden geven ... maar die oogenblikken ... die droom van geluk is voor mij voorbij gedreven.... Er bestaat dus geene - geheel geene betrekking meer tusschen ons (dit zeide ik met eenen nadruk, welke haar toch eenigzins ontzette;) gij, Mejuffrouw! moogt dit zoo achten, ik denk, dat niet alle betrekking verdweenen is ... en laat ik daarom mogen zeggen, dat het eene betreurenswaardig verlies is, dat regtstreeks strijdt met de oogmerken van natuur en godsdienst, dat een zoo voortreffelijk meisje, in den ontluikenden bloei hares levens, omdat zij zich voor eenige oogenblikken in eene onaangename engte gebragt ziet, besluit, zich aan de verheven pligten te onttrekken, die het eigenlijk doel harer bestemming op aarde uitmaaken.... Dit mag, dit moet ik zeggen, en ik geloof, dat uwe Vriendin, ja dat uw hart het mij toestemt... (hier volgden eenige oogenblikken stilzwijgens.)

{==158==} {>>pagina-aanduiding<<}

Suse brak dat af met een gelaat vol fierheid - (goddelijke edelheid zou het heeten bij anderen) en zeide: Ik hoop, mijn Heer! dat een man, die zoowel de pligten mijner sekse schijnt te weten, en mij die ongeroepen voorhoudt, ook die van de menschen in het algemeen kent en betracht, en onder deze is die der regtvaardigheid eene der minst schitterende - maar die roep ik in - en ik vertrouw, dat gij, die betrachtende, mij en mijne vriendin, geen hinderpalen verder in den weg zult leggen, om te gaan, waar wij verkiezen ... zonder langer door uwe tegenwoordigheid belemmerd te worden, of ons uw gezelschap ons tegen onzen dank op te dringen.... Vaarwel, mijn Heer Kraaijestein - zoo sprekende rees zij op - gaan wij Lotje, vervolgde zij - en zij zou, in der daad, toen reeds vertrokken zijn, zoo ik niet hare hand gegrepen had, haar biddende, dat zij toch van dat hard besluit zou afzien - en voegde ik er, met eene teedere stoutmoedigheid haar in de oogen ziende, bij - Bekoorlijk meisje - zoo niet om mij, die zoo onwaardig ben in uwe oogen - dan om een gelukkiger man. Die woorden schenen toch eenige uitwerking te doen - en nog meer, toen ik er, in eenen adem, op volgen liet - maar, vaarwel, ik wil u niet wederhouden, doch bedenk, dat mijn hoogste geluk zijn zal, u gelukkig te zien.... ‘Laat mijn los, mijn Heer!’ zeide zij op een kalmer toon, ‘zoo

{==159==} {>>pagina-aanduiding<<}

u dit ernst is.’ Ik liet haar los, zeggende: Mag ik dan niets hopen - en toen voegde zij er, met eene wel liefelijke stem, maar op een' toon, die mij door het hart ging, bij: ‘De Booswicht alleen mag niets hopen....’ Zoo sprekende vertrok zij met hare vriendin, daar ik het ongeraden achtte ditmaal haar op nieuws te verbitteren, en ik verbeeld mij toch, dat wij op veel beter voet scheidden, dan wij elkander ontmoet hadden. - 't Gewoon geval van eene twistende minnaar en minnares - Amantium irae amoris integratio est, zegt Oudvader Terentius ... maar wij zijn nog niet volop Minnaar en Minnares geloof ik.
Nu, dunkt mij, zie ik uw wonderlijk gezigt tot een' glimlach vertrekken. Wat heeft nu Kraaijestein uitgerigt, vraagt gij u zelven - veel - heel veel! vooreerst heb ik mij weder aan haar vertoond - en, schoon ik wel weet dat het afzijn van gelieven hartelijker naar elkanders bijzijn verlangen doet, weet ik even goed, dat een liefdevonkje, in den beginne, zeer gereed is om uit te gaan, als niet van tijd tot tijd de personelijke tegenwoordigheid van den minnaar hetzelve aanblaast - vooral wanneer 'er zoovele bluschmiddelen worden aangewend, als Susanna zelve met hare familie, en wie niet al meêr, bij de hand hebben. - Ten tweede, heb ik mijne teedere onderdanigheid meêr of min doen blijken. - Ten derde, heb ik haar de noodige vrees

{==160==} {>>pagina-aanduiding<<}

ingeboezemd. - Ten vierde, heb ik het geluk gehad van in de tegenwoordigheid harer vriendin mij te vertoonen, en mij zoo onopsprakelijk bescheiden ja lijdzaam gedragen, dat ik magtig bij haar in de hand zal gevallen zijn - en ik wenschte, dat gij eens de aanmerkelijke verandering in die hemelsche oogen gezien had, die dezelve staande den loop van ons gesprek, ondergingen - toen zij zeide: ‘de Booswicht alleen mag niet hopen.... ’
Nu moet ik wel terug tot uw misselijk getimmerte van een brief. - 't Is waarlijk op sommige plaatsen, of hem een Zeisterbroeder geschreven heeft - en op andere door een' uitgerinkelrooiden lichtmis. - Denk toch niet, met uw kuchenden Koo en wijshoofdigen Pauw, dat er een haar op mijn hoofd is, dat aan trouwen meêr denkt ... zoo 'er ik al om gedacht had.... Denk jij lui, dat ik niet genoeg - te veel van Madam Santje mishandeld ben, al was het alleen in ons laatste entretien, dan dat ik zulk een Beatrix begeeren zou. Neen! Sinjeurs! De schoone moet wel de mijne zijn - maar ik niet de hare. - Ik heb reeds zooveel edele fierheid (zou een Maffert als Walraven zeggen) maar ik zeg, ik heb zoovele trotsche vinnigheid van de Dame Bronkhorst gezien - dat zoo er al ooit het kiempje van een gedachte in mijn hersens was geweest, om haar tot mijn vrouw te hebben, dat zoo

{==161==} {>>pagina-aanduiding<<}

schoon uitgeroeid is, als of het 'er nooit gestaan had.... Ik geloof wel, dat Santje meent, dat ik idé heb, om haar te trouwen ... maar zij mag slim zijn, 'er zijn er toch die nog slimmer zijn dan zij - en haar vriendinnetje zamengenomen. Jongen ja! dat is ook een aardig heksje! Die heeft mij dan eens ter degen opgenomen. Dat schelmpje meende, dat ik te vol drift was, om het te bespeuren ... aardig glimlagchte zij tusschen beide.... Ik zou met die Dame zooveel spels niet - hebben ... maar wat weet ik het? ... Neen! Zij heeft zeker geen sentimenteel punt, waarop ik zoo als bij Santje, bres kan schieten.... Stormenderhand geloof ik niet, dat het gaan zal.... Morgen verlaat ik Rotterdam, en rijd over den Haag naar Leyden. - Ik moet Saartje nog eens instrueren. Die feeks houdt zich à merveille. - Zaturdag avond kom ik het bij de Hoerekinders (want de echte zonen zien 'er heel anders uit) van de Leydsche Minerva eens roeren. - Houd je lui dan gereed. -

T.T.

K.




{==162==} {>>pagina-aanduiding<<}

Vier en zeventigste brief.

De Heer Philip Walraven aan den Heer Frans Verbergen.


Amsterdam, 4. Februarij.

Waarde Vriend!

Ik moet voortgaan met mijn hart in uwen boezem te ontlasten. Daar ik mij in eenen allezins bijzonderen toestand bevinde, en schoon gij mij niet van uwen raad kunt dienen, omdat onze afstand te ver is, en ik echter een besluit nemen moet, wil ik u doen kennis dragen, hoe bijzonder het thans met mij loopt. Ik bekwam dan voorleden vrijdag met de Post een' brief van Susanna Bronkhorst, van eenen inhoud, die mij wel bedroefde, schoon niet verwonderde.... Ik had dien brief verdiend... en ik zie in hare lieftalige bestraffing zelfs Engelachtige vriendelijkheid doorstralen. - Lees den brief zelf, mijn Vriend! en zoo zij nog in uwe achting kan klimmen, dan zal het die brief, hoe smartelijk de inhoud ook voor mij zij, zeker doen. - Hoe verre is zij verheven boven de denkwijze van de meeste harer sekse! Welk eene edele, boven alles, wat naar coquetterij zweemt, verhevene openhartigheid! -

{==163==} {>>pagina-aanduiding<<}

Begrijp, hoe ik te moede was, toen ik denzelven had gelezen.... Beschaamd over mijnen stap - dien zij met al te veel regt half wanhopig noemt ... en in welke onaangenaamheden heb ik haar door denzelven misschien gewikkeld. - Weinig, dit zult gij gemakkelijk u kunnen voorstellen, weinig begeerte had ik den volgenden dag, om bij den Heer Bronkhorst een bezoek af te leggen, waarvan mij een zoo noodlottige uitslag voorspeld was. Maar echter de welvoeglijkheid vorderde, dat ik mij naar den Heer Bronkhorst begaf. - En dit bezoek bragt mij in eene verwarring, waaruit ik mij nog niet gered heb.
Ik had mij naauwelijks aangediend, of de Heer Bronkhorst verzocht, dat ik in de andere zijkamer komen zou; daar vond ik hem en Mevrouw zijne beminde. Na de gewone complimenten en gezeten zijnde, begon ik met te zeggen, dat daar mijn Heer mij op heden bescheiden had, om mij nader zijne intentie wegens mijn gedaan aanzoek te berigten, enz. enz. -
De Heer Bronkhorst antwoordde met eene vriendelijkheid, die hem anders niet zeer eigen is, en met een inmengsel van half belagchelijke deftigheid: ‘Mijn Heer Walraven! ik heb met mijne Beminde uwe propositie wegens Susanna overwogen; wij hebben, intusschen ons geinformeerd naar uw gedrag en omstandigheden, schoon die ons

{==164==} {>>pagina-aanduiding<<}

niet geheel onbekend waren, en, wat ons betreft, mijn Heer! wij hebben geene redenen gevonden, om uw gedaan aanzoek afteslaan. Wij hebben, gelijk gij ligtelijk begrijpt, over het sujet aan onze dochter Susanna geschreven. Het kon niet anders,, of maagdelijke schaamte....’
Mevr. Bronkhorst mompelde binnen monds (evenwel dat ik het hooren kon): Pointilles ... Pointilles.
F. Bronkhorst ging voort: Het kon niet anders of maagdelijke schaamte of, zoo als mijn beminde wel aanmerkt, meisjes-pointilles moeten zoo wat tegenstribbelen ... maar dat zal toch wel schikken.
Mevr. Bronkhorst: Van onzen zijde, mijn Heer! zult gij geene obstakels ontmoeten.... Suse wachten wij binnen kort te huis - en dan kunt gij van het gevraagd acces....
Bronkhorst: Uwe Reputatie staat ons borg, mijn Heer! dat gij van de verleende vrijheid het behoorlijk gebruik maken zult.
Wat zou ik nu op dit alles zeggen, zoo contrasterende met den brief, dien ik van Susanna ontvangen had... Ik moest toch wat antwoorden, en ik geloof dat mijn antwoord hierop nederkwam: Waarlijk, mijn Heer en Mevrouw! ik had mij niet durven vleijen, van een zoo gunstig antwoord te zullen vernemen. Ik betuig u mijne dankbaarheid, en hoop, dat

{==165==} {>>pagina-aanduiding<<}

ik in staat zijn zal, om aan de goede denkbeelden, die gij van mij koestert, altijd te beantwoorden. Ik hoop bovenal, dat de afkeer, welken uwe Dochter tegen mij schijnt te hebben, zal verminderen, want hoe veel eer ik mij deze verbindtenis rekenen zou, en hoe groot de genegenheid zij, die ik Mejuffr. uw Dochter toedrage, indien ik niet zoo gelukkig ware van dien afkeer te overwinnen....
Mevr. Bronkhorst viel mij in de reden: 't Zij gepermitteerd, mijn Heer! dat ik hier remarquere, dat ik denk, dat, indien gij u zoo bij Suse gedraagt, gij in uwe pogingen niet breed zult reusseren, Suse heeft zeker vele brillante qualiteiten ... maar, entre nous, zij zal op dit artikel, zoo ik denk, uitmuntend delicaat en difficiel zijn ... trouwens zoo zijn de meeste meisjes, die het hoofd vol hebben van, ik weet niet welke, sentimentele grillen...
Ik: Mevrouw! de gevoelens van uwe Dochter zijn edel - en zij vindt het uitmuntendst vermaak in pligtmatig te handelen....
Mevr. Bronkhorst: - Enfin, mijn Heer! Laat ik het u gezegd hebben, dupeer u niet... Gij kunt u alsdan nooit beklagen, dat wij uw aanzoek niet favorabel hebben geaccepteerd, en gij zult het goeddeels aan u zelve te rapprocheren hebben, indien gij kwalijk mogt slagen.
De Heer Bronkhorst: (die wel eenige trek-
{==166==} {>>pagina-aanduiding<<}
ken van misnoegdheid op zijn aanschijn vertoond had, maar dezelve zorgvuldig voor zijne vrouw verborg) 't Is nu de zaak van den Heer Walraven, en ik twijfel niet, of, zoo als gij wel hebt aangemerkt, de Heer Walraven is overtuigd van onze goede gevoelens. -
Ik begon hier te merken, dat 'er tusschen den Heer Bronkhorst en zijne Vrouw eenig verschil van denkbeelden heerschte, schoon hunne woorden schenen overeen te stemmen. Ik verbeeldde mij, dat de Dame in het oog van den ouden Heer zich wat te weinig delicaat, met betrekking tot zijne dochter, had uitgedrukt. Ik wist bijna niet meer, wat ik voegzaamst hier zeggen zou, vooral daar mij de brief van Susanna gedurig voor den geest zweefde. Ook wist ik niet, of ik haar dienst zou doen dan ondienst met van den brief, dien zij aan mij geschreven had, te reppen... maar, in allen gevalle, kon ik nog even goed bij eene volgende gelegenheid mij daaromtrent verklaren, en dan bleef alles in zijn geheel. - Ik maakte dus, na nog eenige niet veel beteekenende vragen, onder anderen ook, wanneer Susanna dacht terug te komen, een einde aan dit misselijk bezoek.
Moet gij niet bekennen, Vriend! dat ik mij nu in een allerbijzondersten toestand bevinde? Ik heb van de ouders volkomen acces, en intusschen heb ik een' brief van Suse, die mij

{==167==} {>>pagina-aanduiding<<}

derzelver gunst geheel overtollig maakt. Gij kunt ligt begrijpen, dat ik geen oogenblik twijfel, welk een partij ik kiezen moet. Het kan in mij niet opkomen, om mij van de gunstige gevoelens der Ouderen, ten mijnen aanzien, te bedienen, om daardoor Susanna, die zich in zooveel onaangenaamheden heeft ingewikkeld, in nog grootere verwarring te helpen. Maar ik weet op dit oogenblik nog niet, hoe zulk met de meeste voegzaamheid, en tot het meeste best van Susanna zelve te doen. Nu eens sta ik geeed om haar in een' brief het geheel beloop der historie te melden ... dan hel ik meer over om haar alles te verhalen, en daartoe bied zich eene zeer goede gelegenheid aan, dewijl ik uit hoofde van eene onaangename familiezaak naar Gouda moet. Gij weet, dat mijns vaders broeder, na verscheide dwaze stappen gedaan te hebben, eindelijk daar een Pijpen-fabriek gekocht heeft uit het overschot van zijne onverteerde penningen. Nu heb ik uit de tweede hand vernomen, dat de man, zich in eene affaire gezet hebbende, waarvan hij volstrekt geen verstand heeft, zich in eene deerlijke verwarring bevindt. Schoon ik, niet altijd even hupsch van den man, toen hij in zijne beste dagen was, ben behandeld geworden, begrijp ik toch mijne verpligting, om, daar hij nu waarschijnlijk van ieder een verlaten zal zijn, en hij eene vrij talrijke familie heeft, naar hem

{==168==} {>>pagina-aanduiding<<}

om te zien. Ik weet zeer wel, dat vele lieden in den mond hebben.... ‘Ik ken geene familie, dan mijne goede vrienden.’ Ik denk misschien over dat stuk nog al wat bijzonder of ouderwetsch. Ik geloof toch, dat er tusschen bloedverwanten en bloedverwanten zekere naauwe betrekkingen overblijven: zekere pligten te vervullen zijn.... Immers zou ik nu mijns vaders broeder in ongelegenheid laten, zoo ik hem redden kan, daar ik, in gevalle hij, als een ongehuwd en rijk man gestorven ware, deugdelijk regt zou meenen te hebben op 's mans geheele nalatenschap? Ben ik in dezen niet mede plaatsbekleeder van mijnen afgestorvenen vader... of zou die zijnen broeder in nood en verlegenheid gezien hebbende, niet zijn toegeschoten? - Zeker ja! En immers zoo 'er al over onze verpligtingen twijfel is, vind ik het aangenamer de teedere stem van het hart, dan de strenge uitspraak van de koele reden te volgen. - Ik denk dus, dat ik van Gouda over Rotterdam of den Haag terug komende een bezoek aan Susanna geven zal. En misschien dat ik morgen naar Gouda rijde, want als de dooi komt, zou de reis moeijelijk zijn. Het ijs is thans sterk genoeg en dan kan ik het spoedig aan narren. Ik hoop, dat ik nu binnen kort een' brief van u ontvangen zal, al was het maar alleen, om mij in mijne onaangename omstandigheden, een weinig te vervrolijken, en mij althans van uw aanhou-
{==169==} {>>pagina-aanduiding<<}
dend welvaren te verzekeren. - Wij hebben deze winter op de Teeken-akademie fraaije kunst gezien.... Eergisteren heb ik uwe zuster Doortje daar gesproken; 'er was een brillant gezelschap van Dames, want Mevrouw Lambrechtsen, die haar meer als vriendin, dan als Juffrouw van Gezelschap behandelt, had haar medegebragt ... zij luisterde mij in: ‘Ik wenschte dat Frans heden avond hier was; hij ziet in Parijs zeker veel fraais - maar hier is ook is toch ook nog al wat moois te zien.’ - En daar had zij wel gelijk in. Wat Vreemdelingen van de Hollanders mogen zeggen, ik wenschte wel eens, dat zij mij een tweede natie wisten op te noemen, die, na meer dan twintig jaren van aanhoudenden tegenspoed en afwisselende ellenden, bijna zonder verademing, zoo veel liefde voor de schoone kunsten behouden heeft... maar het wordt tijd, dat ik eindig, schoon ik gevoel, dat het briefschrijven aan een goed vriend zelfs eene verligting van gevoelige smarten is. Vaarwel!

Geheel de uwe

Philip Walraven.




{==170==} {>>pagina-aanduiding<<}

Vijf en zeventigste brief.

Mevr. Antoinetta Hester Bronkhorst geb. Hagedoorn aan Mejuffr. Susanna Bronkhorst.


Amsterdam, 4. Februarij.

Mejuffrouw en Dochter!

UEds. Papa is, omdat UE. zijn Ed. nog niet geantwoord heb, zeer over UEds. conduite geindingeerd. Zijn Ed. is zoo uit sijn Ed. humeur, dat zijn Ed. mijn verzocht heb, om aan UEd. te schrijven. UEd. weet, dat ik daar niet gaauw toe kom; evenwel om de huisselijke vreden en eendrachtigheid, zooveel ik kan, te maintineren, ben ik er toegekomen. UEd. weet, dat de Heer Walraven dezen ochtend sijne fisite zou repeteren, om acses bij ons te versoeke. Soo heb zijn Ed. dan ook gedaan. En Papa en ik hebben zijn Ed. zijn Ed. verzoek geaccordeert. Papa en ik verwachten nu van UEd., dat UEd. in UEd. obstinaatheid niet zult voortgaan: althans dat zou ons zeer onaangenaam zijn, en UEd. kan versekerd zijn, dat wij niet meer met vrivole uitvluchten zullen te contenderen

{==171==} {>>pagina-aanduiding<<}

zijn. In het geheel niet. Mijn Heer Philip Walraven zal UEd. man worden, en UEd. moet geheel UEd. zin aftrekken van dien ondeugenden Kraaijestein, die mij eens in Velix impertinent geaffronteerd heeft. Papa zal alle middelen, ook die van Regten, appliceren, om het huwelijk met dien bonvivant Kraaijestein te beletten. Nu verwacht ik, dat UEd. ons sito schrijven zult, dat UE. zult overkomen; dan kan de zaak met den Heer Walraven zijn consiestentie krijgen. Mijn Heer UEds. Papa is heel welvarende, en zoo is Mejuffrouw UEd. Zuster ook. - Apropos! ma chère! ik heb in de Haagsche Courant, een adfertentie gelezen van een pas aangekomen Parfumeur - ik geloof in de Lange Poten; die heeft een nieuw middel uit Parijs medegebragt, om het vel zacht te houden. Ik geloof, dat het flesje 3 gulden kost; mag ik UEd. met de commissie chargeren, om voor mij een half dozijn van die flesjes te koopen, en mij met de eerste occazie toe te zenden. Met de winter is mijn vel een weinigje ruw - en dat geneert verbazend. Ik meende UE. eerst in het fransch geschreven te hebbe, maar Uw Ed. heeft van Mejuffr. Gibbon Engelsch en geen Fransch geleerd; dan mogt UE. mij niet duidelijk begrepen hebbe, anders kan ik veel vlugger met het Fransch, als met dat mizerabele Hollands te regt. Ik heb waarlijk al pijn in het hooft van dese

{==172==} {>>pagina-aanduiding<<}

brief. - Na het compliment van Mijn Heer UEd. Papa - en Mejuffrouw UEds. Zuster noeme ik mij

Uw Eds. toegenegen Mama

Antoinetta Hester Bronkhorst geb. Hagedoorn.

P.S. UEd. begrijpt, dat UEd. op UEd. laatste geheel geen antwoord verder te wachte hebt. - Dat had ik nog vergeten UE. te schrijven.




{==173==} {>>pagina-aanduiding<<}

Zes en zeventigste brief.

Lize Westhuis aan Mej. Susanna Bronkhorst.


Amsterdam, 4. Februarij.

Hooggeachte Juffrouw!

Ik hoop toch, dat UE. het mij niet kwalijk nemen zult, dat ik zoo vrij ben van aan UE. te schrijven. Ik ben blij dat ik het schrijven van UE. geleerd heb, en vooral, dat ik UE. daardoor iets kan laten weten, dat UE. van eeni-gen dienst kan zijn. Denk niet, lieve Juffrouw! dat ik vergeten heb, dat UE. mij geleerd heeft, dat brave Dienstboden niet uit het huis van hunne Heeren of Mevrouwen iets mogen verklappen, om dat, zoo als UE. zeide., dat een soort van ontrouw is, even eens als of men het een of het ander uit hunne huizen wegdraagt... maar UEd. behoort tot de familie en tot het huis, en ik heb, onder UE. welnemen, UE. zoo lief, dat ik niet zwijgen kan, hoe het hier gesteld is. UE. Papa en Mama liggen dan droevig overhoop, en wel sedert voorleden Zaturdag, toen heeft uwe Mama (God vergeef haar de zonde) uw Papa ge-
{==174==} {>>pagina-aanduiding<<}
noodzaakt, om aan UE. een brief te schrijven, die den goeden man tegen de borst stootte. Ik kwam toevallig in de kamer, toen de oude Heer tegen Mama zeide: ‘Nu ik verkies hem niet sterker te schrijven - in allen gevalle - 't is mijn kind. - Zoo zij eens tot wanhopige stappen kwam ... dan zou het te laat zijn.....’ Toen begon men attentie op mij te krijgen, en het was mondje toe. - Van daag is het weêr erg hommeles, na dat mijn Heer Walraven hier is geweest, heb ik van Marton, die zoo digt als een vergiettest is, gehoord, dat de Heer Walraven acces van verkering bij UE. is toegestaan. - Mama was daarmede dan zeer in haar nopjes ... maar Papa leek 'er u niet over te willen schrijven; althans Mevrouw heeft een' brief aan u geschreven, zegt Marton. Het moet een heele lange brief zijn, want Mevrouw heeft 'er ruim twee uren aan bezig geweest, nu zij had 'er ook een paar verklad. - Ik meende UE. verpligt te zijn, Mejuffrouw! om UE. zoo het een en ander te schrijven, want ik geloof, dat 'er al heel wat omgaat. Mijn Heer Walraven is een heel braaf Heer, maar ik denk, dat het oogmerk van Mevrouw is, om u dien Heer op te dringen.... Ik geloof, dat zij uw Papa daar ter deeg toe opstookt ... en ik weet toch, dat UE. geen heelen grooten zin in den Heer Walraven heeft. Nu ik voor mij, zie ik ben maar een dienstbode, maar

{==175==} {>>pagina-aanduiding<<}

ik zou ook veel meer zin hebben in zeker ander jong Heer. Er zitten wel wat wilde haren in ... maar o die vallen met de jaren wel uit. Hij is altijd even vriendelijk ook tegen zijn minderen, net zoo als UE., maar toch een weinigje anders. Hij is wel zoo wat ongestadig ... maar het is toch een best, zeer best Heer. Hij kwam mij, een maand geleden, in de Kalverstraat tegen: en hij wist zeker, dat ik tot het huis van den Heer Bronkhorst behoorde. Althans op eene zeer gemeenzame en vriendelijke manier knikte hij tegen mij.... Ik kan wel begrijpen, dat UE. hem de voorkeus geeft boven den Heer Walraven. - Eergisteren is hier de Gouvernante Dorothé Kirchner voor UE. zuster Mejuffr. Wimpje in haar' dienst gekomen: als zij veel van dat schepsel leert, zal het mij zeer ontschieten. Ik geloof niet dat haar physionomie UE. bevallen zal. Nu, Mejuffrouw! heb ik UE. niets meer te schrijven, dan alleen, dat ik hoop, dat UE. toch spoedig hier weer zal komen, want het is hier dan droevig stil. - Mijn Heer Jakob is reeds een week naar Utrecht, en mijn Heer Abraham zien wij zelden. - O al de dienstboden verlangen zoo naar UE. - Van UE. krijgen zij altijd vriendelijk taal en antwoord ... maar nu ... en UE. kan begrijpen, hoe ik naar UE. verlang.... Ik hoop toch maar dat UE. dit mijn schrijven niet kwalijk

{==176==} {>>pagina-aanduiding<<}

zal nemen.... Ik heb het om best wil gedaan, en blijf met hartelijke genegenheid en achting

Uwe onderdanige Dienaresse

Lize Westhuis.

P.S. Ik draag goede zorg voor uw kanarievogeltje, maar sedert dat UE. vertrokken is, wil het niet meer zingen.




{==177==} {>>pagina-aanduiding<<}

Zeven en zeventigste brief.

Mejuffr. Sara Lindenberg aan den Heer Louis Kraaijestein.


den Haag, 8. Februarij.

Ik moet u weder schrijven, mijn Heer! schoon mij de schuwe schoone een poosje vacantie gegeven had, en gij zelfs haar de onverdiende eer hebt aangedaan, om haar eenige dagen te bewaken. Kort na uw vertrek uit Rotterdam is de Goddelijke onverwacht hier in den Haag verschenen, in menschelijke gedaante evenwel. De familie van Elzevier kan nog zoo spoedig Rotterdam niet verlaten, en zij schijnt zich veiliger bij Madam Gibbon, dan ergens anders, te achten; waarom zij dan ook haar toevlugt onder de vleugelen van Madam Gibbon - en ook onder de mijne NB. genomen heeft. Madam Gibbon gaf heden morgen eene alleraandoenlijkste beschrijving van de ontroering, waarin zij gisteren in den Haag gekomen was. De Heer Elzevier zelf, om eenige huisselijke zaken in den Haag moetende zijn, had haar met de koets aan haar huis gebragt. Behalve dat de Adorable zich hier meêr voor u ver-
{==178==} {>>pagina-aanduiding<<}
borgen rekent, wil zij ook vooral in alles raadplegen met de erntfeste Madam - en misschien ook met mijn edelh.... Ik geloof, dat uwe plans heerlijk beginnen te werken, althans zij is zoodanig met hare familie in de war, dat zij geheel geen' trek heeft, om naar huis te keeren. Madam Gibbon heeft mij niet alles gezegd - maar ik merk toch zooveel, dat het laatdunkende kind onder anderen een' brief heeft ontvangen van hare stapelgekke Mama. Het schijnt mij toe, dat die wat meer dan de oude Heer op het huwelijk met Walraven gesteld is - en haar zelfs bedreigingen doet, zoo zij zich niet onderwerpt. - Zij wenscht nu te weten, hoe zij zich in dit geval zal gedragen.... Zij kent wel de verblinde liefde van haren Papa voor het misselijk schepsel, dat haar Stiefmoeder is, en durft dus niet wagen, om hem onmiddelijk te schrijven, schoon zij gelooft, dat veel van het gebeurde geheel niet op zijne rekening moet gesteld worden. Heden middag zal de fiere mij de eer aandoen, om met mij naar mijn klein Buitenverblijf halfweg Loosduinen te wandelen, maar ik heb moeten beloven, dat wij voor den avond weder te huis zullen zijn. Het zou mij al zeer buiten de gis gaan, als ik u dan niet wat meer van hare uitzigten en voornemens dan tegenwoordig wist te melden. - 't Is thans allerkeurigst weêr, en mijn geest is nu uitmun-
{==179==} {>>pagina-aanduiding<<}
tend gestemd. - En als ik nu heden middag met de bevallige heks, of wilt gij liever uwe goddelijke toovernimph wandel - hoe zullen dan de snaren van mijn zieltje gespannen worden. Ik denk, dat zij dan eveneens als de AEolica (*) van zelve zonder zigtbare aanraking geluid zullen geven. Hoe zal ik hare voortreffelijkheden bewonderen - of zou zij zoo hoog boven het menschelijke wezen, dat zij ongevoelig zou zijn op dat punt, waarover zelfs Vonten - en dat wat meer zegt - de Heeren Wijsgeeren tuimelen, even eens als een dronke bloed over een strootje - ik meen - den lof. - Zij zal nu ook den lof zooveel te liever hooren, omdat zij zich in onaangename omstandigheden bevindt. - Een druppel loftuiting is dan als balsem voor eene gewonde ziele. - Nu tot van avond na onze wandeling. -

's avonds ten 7 uur. 


Ik ben terug gekomen - en ook uwe Dulcinea van onze wandeling naar mijn toekokomend Buitenverblijfje. Ik moet zeggen, dat zij een schrandere vogel is. Ik begon, toen wij dan uit den Haag waren, zoo als ik voor-
{==180==} {>>pagina-aanduiding<<}
nemens was, haar zoo wat aardigheden te zeggen, evenwel met alle voorzigtigheid. Onder anderen, dat haar kleed (zoo als waarachtig het geval was) haar à merveille stond, maar (voegde ik 'er bij) ik ken wel dames, die, al hadden zij hetzelfde kleed aan.... Dan hier viel zij mij in de reden met een deftig gezigt (zoo als mijn Mama zette, als zij Papa's mouwen plooide) ‘Mevr. Meadows, ik bid u, laten wij elkander zulke douceurs niet zeggen. De eer van het fraai maaksel, van mijn kleed komt aan de naaister toe, en ik wil wel bekennen, dat zij uitmuntend bekwaam is - en wat den ontkennenden lof, dien gij door de gestalten van andere dames te berispen de mijne gelieft te geven, betreft ... o zoo die eenigen lof verdienen mogt, bedenk dan Wien dezelve zou toekomen.’
Ik: Gij zijt zeer ernstig, Mejuffrouw! de natuur kwam ja die lof toe, maar 't is toch gelukkig, als zij u in eene zoo montere luim heeft voortgebragt.
Zij: (mij met een zeer uitvorschend oog aanziende, 't was of het gaauwdiefje tot op den bodem van mijn ziel wilde zien) Gij zijt zeer luchtig in uwe uitdrukking, Mevrouw! Ik heb geleerd altijd met veel eerbied van de natuur te spreken, als ik dit woord somtijds gebruik, omdat wij veelal door haar uitdrukken de werkende kracht van dat ontzaggelijk

{==181==} {>>pagina-aanduiding<<}

Wezen, aan wien ik nimmer denken kan, zonder het gevoel van den diepsten eerbied.
Ik: (met zekere losheid in mijne houding, maar met ernst in mijn oog) Nu ja, Mejuffrouw! de zaak van die zijde, uit dat oogpunt beschouwd, is zeker te ernstig om 'er zóó over te spreken.... Van mijne jeugd af heeft mijn Vader in mij zekere losheid berispt, die, ondanks mijne veelvuldige wederwaardigheden, mij nog aankleeft ... en ik neem het als een bewijs van vriendschap aan, dat gij mij dat gebrek, zoo openhartig, herinnert. -
Nu was zij geknipt. - Het donker wolkje, dat haar gelaat bedekt had, verdween, want Mejuffrouw Hoogmoed blies het heiligje in, dat zij meerder was dan ik, en nu had ik grond, of liever een vloeistof, om de werking van mijn vernuft in uit te breidten - en ik hief de volgende Jeremiade aan: Ja vele, zeer vele tegenspoeden heb ik ondervonden, maar - o indien het mij eens altijd voor wind voor stroom gegaan was ... ik vrees, ik vrees met reden, dat mijne natuurlijke wuftheid mij tot groote uitspattingen zou verleid hebben. Ik benijd waarlijk somtijds die gelukkige gestellen, wier hartstogten meer in evenwigt zijn met hunne reden, of daarmede een' gelijken gang houden.... Ik ben dikwerf neerslagtig over mijne zwakheden - misschien heb ik menigmaal de vriendschap van een edel hart ver-
{==182==} {>>pagina-aanduiding<<}
loren door een los woord - waarlijk dit is een groote hinderpaal voor mijne volmaking geweest -: en misschien, dat heden... waarlijk ik vrees....
Zij: (ongemaakt vriendelijk en hartelijk bewogen, dat moet ik getuigen) Vrees dat niet, lieve Mevrouw Meadows! Ik zou u eer verschooning moeten vragen, dat ik zoo regtstreeks u berispt heb.... Ieder heeft zijne gebreken.... De mijne was en is nog, dat ik altijd gaarne zoo wat voor de zedemeesteres spele. Dikwijls heb ik dat gebrek ook, als ik met mijn lieve Lotje praat. Zouden niet lomere geesten de vlugt, die opgeruimde en spelende vernusten nemen, scherp beoordeelen, omdat zij buiten staat zijn zich tot die hoogte te verheffen, en hun, dat vermogen benijdende, geen ander troostmiddel weten, dan dat der ongenadige berisping?...
Ik: (met een zedig lachje) Waarlijk ons gesprek begint veel van een spiegelgevecht van vriendinnen te krijgen.
Zij: (met eene welmeenende vriendelijkheid zich tot mij keerende) Van vriendinnen zegt gij ... en, zoo ik hoop, met regt.... Laten wij 'er dan maar een einde van maken.... Nogmaals vergiffenis zoo ik u iets te strengs mogt gezegd hebben. Ik ben door mijne omstandigheden in eene sombere luim - en die maakt dikwerf de menschen gemelijk - en dan zouden zij gaarne die gemelijkheid wel voor

{==183==} {>>pagina-aanduiding<<}

godsdienstigheid of zedigheid doen doorgaan....
Ik: Gij zijt wel in een' ongelukkigen maalstroom gesleept ... maar ik wil hopen, dat dit haast een einde zal nemen.
Zij: O 't is eerst misschien een begin... althans de vervolgingen van den Heer Kraaijestein blijven voortduren, en mijne familie volhardt in mij te dwingen, om den Heer Walraven te nemen, schoon ik begin te hopen, dat mijne Papa eenigzins meer op mijne zijde is. O waar, waar zal ik rust vinden?... waar zal ik mij verbergen voor de lagen, die mij een geweldig indringer legt?... Waar voor de hatelijke streken van eene vrouw, die mijnen Papa schijnt aan te zetten, om mij te dwingen tot een huwelijk, met een' man, dien ik wel hoogacht, maar niet beminnen kan...
Zoo sprekende waren wij aan het Buitenverblijf genaderd, en ik nam, toen mijn' slag waar, om haar verteederd gemoed, eenen indruk te geven, die na eenigen tijd mogelijk hare goede uitwerking zal doen. Lieve Vriendin! Zeide ik... Hier, hier op dit eenvoudig Landverblijf zult gij misschien, als de uiterste nood u dwingt, in den arm der vriendschap eene schuilplaats vinden.... Althans ik bied, ik bied u dezelve aan. ‘Ik hoop,’ antwoordde Susanna, met eenen diepen zucht, ‘ik hoop, dat ik mij niet tot zulk een uiterste zal gedrongen zien; maar ... indien ...

{==184==} {>>pagina-aanduiding<<}

indien men voortging met mij te vervolgen, of mij te dwingen ... dan zou ik mij geen beter oord kunnen uitkiezen ... maar laten wij ons niet te angstvallig bekommeren over het toekomende....’
Hierop gingen wij het Buiterverblijf bezigtigen. Zij vond het zeer netjes, en bewonderde mijne gelukkige keuze. Hier, zeide ik in het kleine slaapvertrek komende, hier hoop ik, dat gij den aanstaanden Zomer, ten minste eenige weken, uw verblijf zult houden, niet als eene vlugteling, of als eene, die van hare familie verstooten is, maar om met mij in kalmte de vreedzame genoegens van het land te deelen. Nu begon 'er eene heldere vrolijkheid op haar gelaat door te blinken; en ik achtte het mijne zaak, om haar in die aangename luim te doen houden en ging dus voort; dan zullen wij hier te zamen ons onder anderen vermaken met de aangename lektuur van de Land-gedichten van Bloomfield, dien Dichter der Natuur, waarvan gij mij tegen Madam Gibbon onlangs met verrukking hoorde spreken. ‘Ik ken hem alleen bij naam,’ zeide zij, ‘en verlang zijne werken zelve te kennen.’ Gij zult, hervatte ik, verrukt zijn over de natuurlijke wending zijner gedachten. - Ik herinner mij alleen een van zijn eerste proeven the Milkmaid on the first of May getiteld. Hail May, lovely May! beginnende.... Ik zeide hierop het dichtstukje

{==185==} {>>pagina-aanduiding<<}

op - en zij was zwaar aangedaan, bij het laatste couplet: gij herinnert het u misschien niet, daarom zal ik het hier maar neêrschrijven

No, no; the remembrance shall ever be dear! 
At no time Love with Innocence ceases to charm: 
It is transport in Youth - and it smiles through the tear, 
When they feel, in their children, its first sofe alarm. 


Gij ziet, dat ik dus op een' heerlijken voet met haar stond, en zij begon uit te weiden over het uitmuntend gezigt, dat de landerijen hier in den Zomer moeten opleveren; maar zij zal waarschijnlijk wel de eer hebben, om die in de Lente te kunnen bespiegelen, indien gij namelijk op eene zoo snelle wijze voortgaat.... Ik beloof mij 'er veel genoegen van, wanneer ik hier met de Freule van Bronkhorst wone. Welk een schat van menschkundige waarnemingen zal 'er voor mij op te doen zijn omtrent eene zoo voortreffelijk onschuldig schepseltje. Wat al tegenstribbelingen, wat al worstelingen! Vlei u niet te veel, Kraaijestein! gij hebt nog niet veel grond op haar gewonnen.... Zij is zelfs, als zij over u spreekt geheel niet gematigd in hare uitdrukkingen. Onder anderen, toen wij terug keerden, verhaastte zij zich eenigzins, omdat de avond begon te vallen, en ik haar de reden vragende zeide zij: ‘Lieve Mevrouw Mea-
{==186==} {>>pagina-aanduiding<<}
dows! Nooit heb ik angst of vrees gekend, voordat ik den Heer Kraaijestein leerde kennen. - Die geweldige man ... waarom heb ik hem ooit gezien? ... Hij heeft het geluk van mijn leven verstoord... God geve dat hij het maar niet verwoest... Ik verwacht alles kwaads van hem....’ Men kan zich, voerde ik haar hierop tegen - noodeloos beangst maken.... De Heer Kraaijestein schijnt zeker van een stouten en onderneemzieken aard... maar ik verwonder mij daarover niet, want de Liefde maakt immers dikwijls van bloodaards helden - en wat moet zij dan van een' man vormen, zoo als ik mij den Heer Kraaijestein voorstel... ‘Zoudt gij dan denken, Mevrouw!’ hervatte zij, ‘dat hij mij wezenlijk Liefde toedraagt?’ (dit vroeg zij op eenen toon, die meer nieuwsgierigheid uitdrukte, dan ik in Susanna Bronkhorst vermoedde.)
Ik: Maar eenmaal heb ik dien Heer in uwe tegenwoordigheid aangetroffen.... 't Is dus moeijelijk, om te oordeelen... maar midden door zijne onstuimige woestheid heen [zie, ik moest wat zeggen] zag ik het vuur van eenen hevigen hartstogt schitteren... en welk eene hartstogt zou het buiten de liefde kunnen zijn?
Susanna: Als die hartstogt de Liefde is, dan heb ik mij altijd een zeer verkeerd denkbeeld van denzelven gevormd; maar laten wij niet verder hierover spreken: ik verheug mij

{==187==} {>>pagina-aanduiding<<}

maar, dat wij zoo digt bij den Haag zijn - en dus aan geen verrassingen van dien woesten man bloot staan.
Zie daar nu, mijn Heer! zoo denkt Mej. Bronkhorst. - Gij dacht met uwe halve maatregels haar te zullen winnen.... Nu gij hebt al gezien, dat gij door zult moeten tasten, of de vogel zal u nog ontglippen. Wat moet ik niet al opofferingen voor een man doen, die het niet verdient!... Hoe vele ellendige vervelende uren slijt ik bij dat oude fijmelende wijf - en dan met een sentimenteel - vroom nufje... maar mijn oude Heer, schoon hij een best Christen was met een pruik met 43 krullen op zijn' grijzen bol, zeî als het zoo wat scheef liep, Eamus, quo fata trahunt, en dat zegt ook

Your most humble

S.L.




{==188==} {>>pagina-aanduiding<<}

Acht en zeventigste brief.

Mejuffr. Susanna Bronkhorst aan Mejuffr. Charlotte Elzevier.


den Haag, 9. Februarij.

Lieve Lotje

Ik heb een Fransch Muzijk-meester gehad, die, zoo als de meesten van zijn natie, altijd in een vrolijk humeur was - en als hij binnen kwam en hij vond mij bezig met een Adagio - zeide hij, in gebroken Hollandsch, ‘wek, wek met die eeuwike Adagio's ... vive l'Allegro! vive l'Andante!...’ Ik zag 'er waarlijk tegen op, om aan u te schrijven, vreezende, dat ik weder met een Adagio zou moeten beginnen. - Maar neen! - Vive l'Allegro! zeg ik met mijn' ouden Meester. Ik ben in geen weken zoo opgeruimd geweest als heden. Gisteren heb ik met Mevr. Meadows naar haar gehuurd Buitenverblijf geweest, en mij met die Dame wel gediverteerd.... Zij heeft waarlijk groote talenten; en hare conversatie is leerzaam. Somtijds echter heeft zij, ik weet niet hoe ik het beter noemen zal, dan als iets inconsequents ... maar de menschen moet men nemen zoo als men

{==189==} {>>pagina-aanduiding<<}

ze vindt - en als men te veel van hen verwacht, als men ze te volmaakt begeert, vergt men meer dan de menschelijkheid toelaat. Te huis gekomen vond ik een biljet van den Heer Walraven, die mij berigtte, dat hij in den Doelen gelogeerd was; ik was op het eerste oogenblik eenigzins ontzet, maar de inhoud was van dien aard, dat mijne bekommering weldra geheel week. Hij verzocht alleen, of hij mij heden voormiddag ten tien ure zou kunnen spreken voor den tijd van één half uur - dat hij mij niets onaangenaams te berigten had, en dat hij niet twijfelde, of ik zou mij over zijn kort bezoek niet beklagen. Ik liet hem weten, dat ik hem wachten zou - en hij kwam heden morgen op den bestemden tijd.
Uit hoofde van het gebeurde, scheen hij het eerste oogenblik een weinigje ontroerd, maar hij herstelde zich spoedig en nadat wij plaats genomen hadden, begon ons gesprek, dat hierop neder kwam.
Walraven: Ik heb mij verheugd, Mejuffrouw! dat gij mijn verzoek niet hebt afgewezen, waarvoor ik eenigzins beducht was... Ik meende u eerst door een' brief mijn gevoelen te doen weten; maar, daar ik toch een reisje naar Gouda doen moet, achtte ik het beter in persoon u te komen toespreken, en hoop, dat ik u de weinige oogenblikken, die ik bij u doorbreng, niet vervelen zal. Ik meende, dat ik u te Rotterdam aan het sterf-
{==190==} {>>pagina-aanduiding<<}
huis van de Wed. Elzevier zou hebben aangetroffen, maar ik heb, daar een bezoek afleggende, onder geheimhouding vernomen, dat gij hier gelogeerd waart. Ik heb de familie daar wel gevonden en breng u het kompliment van Juffrouw Charlotte; zoo dus mijne tegenwoordigheid u al eenigzins onaangenaam zijn mogt, hoop ik, dat die groete daar van wat wegnemen zal.
Ik: Nooit heb ik u te kennen gegeven, mijn Heer! dat uwe tegenwoordigheid mij verveelde... alleen....
Walraven: Spaar mij, Mejuffrouw! Ik begrijp, wat gij zeggen wilt - maar mijn oogmerk is juist, om u van mijne zijde gerust te stellen, om u ten stelligste te verzekeren, dat, schoon uw Papa mij de eer heeft aangedaan van mij op eene allezins verpligtende wijze acces bij u toe te staan, de inhoud van uwen laatsten brief van dien aard is geweest, en zoodanige uitwerking op mijnen geest gedaan heeft, dat ik, niettegenstaande de gunstige toestemming, die ik van uwen Papa verkreeg, vastelijk besloot, nooit weder aan te dringen op eene naauwe vereeniging. Zijt dus gerust - mijne lieve Vriendin (want sta mij toe, dat ik u zoo noem) van mij zult gij nimmer weder ontrust worden. Ik hoop, dat God geven zal, dat zulks even min van eene andere zijde geschiedt!
Ik: Waarlijk, mijn Heer! ik sta verwon-
{==191==} {>>pagina-aanduiding<<}
derd over uw edelmoedig gedrag: en schoon ik wel niet anders van u verwachten kon, ben ik getroffen over de wijze, waarop gij mij dit, met zulke onbewimpelde bewoordingen, berigt. - Ik ben u veel, zeer veel hier voor verpligt, want, indien gij, gesterkt en bemoedigd door de toestemming mijner ouderen, hadt blijven aanhouden, schoon gij mij zeker niet van gevoelen zoudt hebben doen veranderen; ongetwijfeld zoudt gij mij het leven bitter hebben kunnen maken, dat thans reeds onaangenaam genoeg is. - Walraven! het doet mij alleen leed, dat u dan dit aanzoek, dat toch zoo geheel niet verborgen blijven kan, eenigzins blootstelt aan de kinderachtige beoordeelingen en zotte gesprekken der menschen.
Walraven: Niemand, die verstandig denkt, zal mijne keuze als dwaas kunnen afkeuren, al is het ook, dat hij mijne vermetelheid veroordeelt. Gij hebt mij van te voren afgeraden, op eene gulle en edelmoedige wijze, en ik heb niet naar uwen raad geluisterd - ik moet dus de gevolgen van mijne eige onberadenheid dragen.... Genoeg is het mij, dat ik bemerk, dat het gebeurde geene inbreuk op de voortduring van onze vriendschap hebben zal.
Ik: Ik hoop toch niet, dat gij mij kinderachtig genoeg houdt, om mij over eene aanbieding te verstoren, welke ik mij eene eere

{==192==} {>>pagina-aanduiding<<}

achte, en waaraan het mij leed doet, dat mijn hart geen gehoor kan leenen ... maar om u een bewijs te geven, dat ik u als mijnen vriend hoogacht - zeg mij dan in vertrouwen, hoe denkt gij, dat Papa zich bij mijne volstandige weigering gedragen zal? Ik vrees, dat hij door Mama is opgezet geworden, schoon ik de redenen niet kan doorgronden. - Zijne brieven over dit onderwerp, althans zijn laatste, zijn van eenen zeer onaangenamen aard, maar de toestemming tot het acces heeft Mama mij geschreven. Ik vrees, dat mij nog veel onaangenaamheden in de gevolgen zullen bejegenen.
Walraven: (de schouderen ophalende) Alles van achteren bezien, heb ik groot leedwezen, dat ik het mijne heb toegebragt, om u in deze onaangenamen toestand te brengen. Ik wil echter alles doen, wat in mijn vermogen is, om, daar mijn lot toch niet anders is, en ik niet tot dien trap van mijne wenschen komen kan, waartoe zich mijne hoogmoedige verbeelding had opgewonden, om de nadeelige gevolgen van dien stap voor u te verminderen, ja zoo het mij mogelijk is, die geheel uit den weg te neemen. Morgen vertrek ik weder naar Amsterdam, en dan zal ik, den volgenden dag, mij bij uwe ouders vervoegen, en uw vast besluit ten mijnen aanzien te kennen geven, en met allen nadruk hen verzoeken, dat zij u niet dwingen om

{==193==} {>>pagina-aanduiding<<}

een aanzoek te begunstigen, daar ik mij overtuigd houde, dat uw geluk, door mij bedoeld, door eene zoo naauwe verbindtenis met mij niet zou bevorderd worden. Kan ik iets meer...
Ik: Ja mijn Heer! voeg 'er uit mijnen naam de herhaling van het aanbod bij, dat ik gedaan heb, en opregtelijk gedaan heb, om mijne ouders gerust te stellen, omtrent de oogmerken van Kraaijestein, om nimmer in eenig huwelijk te treden....
Walraven: Hoe, Mejuffrouw! hebt gij zulk een besluit genomen?
Ik: Met allen ernst.
Walraven: Ik heb dan door mijn roekeloos aanzoek iets kunnen toebrengen, om u een voornemen te doen opvatten, om een aanbod te doen, waardoor gij misschien u van de gelegenheid berooft, om een' braaf man, die u beter dan ik verdient, een reeks van jaren gelukkig te maken.... Ik hoop, dat dit geen onherroepelijk besluit zal zijn.
Ik: Een zeer vast besluit, mijn Heer! en dat onverwrikbaar worden zal, indien mijne ouders maar de goedheid hebben mij weder in hunne vriendschap aan te nemen. Mag ik het u dus vergen, mijn Heer! Sta mijne belangens bij mijne ouders voor, en zijt bij hen de bewerker eener verzoening tusschen hen en eene dochter, die hun in één geval niet volstrekt gehoorzaam zijn kon.

{==194==} {>>pagina-aanduiding<<}

Walraven: Ik zal, hoe ongaarne, tot het laatste mijn toevlucht nemen. En hebt gij niets meer - geene brieven ....
Ik: O neen! ik heb thans geen' moed genoeg, om aan mijne ouders te schrijven. Ik heb wel een' brief gereed liggen, maar die is aan mijne Lize. Ik zou dien al verzonden hebben, maar ik onderhoud in denzelven het meisje over een fout, en ik zou niet gaarn zien, dat die in verkeerde handen kwam - en ik mag echter u niet vergen....
Walraven: Waarom zou ik de bezorging van een' brief aan een dienstmeisje weigeren. Kent gij mijne gevoelens niet, omtrent den dienstbaren stand?...
Ik: Zie daar dan, mijn Heer! een brief, die ik hoop, dat het meisje nuttig zijn zal.... Als gij Koo ziet, of spreekt, onderhoudt hem dan toch eens, waarom hij niet aan mij schrijft. Ik weet, dat hij thans naar Utrecht is.
Dit beloofde Walraven, en na nog eenige algemeene gesprekken liep het bezoek af. - Gij begrijpt, lieve Vriendin! hoe ik nu, vol hope op eene gewenschte verzoening, in de beste luim van de wereld ben. Daarenboven hebben wij heden middag een bezoek gehad van een' Neef van Madam Gibbon, die binnen kort naar de West, ik geloof, naar Paramaribo vertrekt. Ik wenschte, dat gij dien Heer eens zaagt en hoorde praten. Ik zal beproeven, of ik u hem kan leeren kennen door eenige flaauwe

{==195==} {>>pagina-aanduiding<<}

trekken: zijn naam is Cornelis de Klerk. Hij is een volle neef van Madam Gibbon, wier Zuster met zijn' Vader, beide reeds lang overleden, gehuwd geweest is. Hij heeft verscheide jaren op onderscheide kantooren te Dordrecht doorgebragt, en had nu tijding ontvangen dat zijn Oom, een planter te Paramaribo, overleden was; zijn belang vordert, daar deszelfs nalatenschap aanzienlijk is, dat hij in persoon de zaken gaat opnemen. - Hij zal, denk ik, den ouderdom van vijf en twintig jaren bereikt hebben, evenwel niet veel meêr. Hij is rijzig van gestalte, een soort kloeker dan Koo. - Bruin van gelaat - en van een' helderen maar ernstigen opslag. - Hij had zich ook zoo niet aan den koophandel overgegeven, dat hij daardoor alle letteroefeningen had vaarwel gezegd. In alle levendige talen bedreven heeft hij zelfs de beste schrijvers in de moraal en de Belles Lettres gelezen. - Madam Gibbon had mij wel meer van hem gesproken, als een uitmuntend jongeling, en ik zag, dat zij zeer in haar schik was over zijn bezoek, schoon zij aangedaan was over zijn op handen zijnde vertrek. - Misschien kan ik u hem best leeren kennen door het laatste gesprek, dat wij hielden, toen de overige Juffrouwen vertrokken waren, en Madam Gibbon en ik bij hem waren blijven zitten.
Madam Gibbon: Gij vertrekt dan morgen reeds ten vijf uur uit den Haag, Neef!

{==196==} {>>pagina-aanduiding<<}

zoo dat ik op geen nader bezoek durf te ho pen.
De Klerk: Neen, lieve Tante! maar ik heb mij dezen avond wel gediverteerd, en zal op zee nog dikwijls aan denzelven denken. Ik zie, gij zijt een weinigje aangedaan. Ik hoop, dat dit niet om mij is.
Madam Gibbon: Zou dat zoo onnatuurlijk wezen. Bedenkt gij wel, Neef! dat gij de eenige overgeblevene zijt van mijn geheele familie - en gij staat op het punt, om eene gewigtige reis te doen.
De Klerk: Wel het is mij leed, dat ik u een oogenblik verdriet aandoe. Waarlijk, zoo ik geweten had, dat u mijn afscheid zou bedroefd hebben, zou ik dat hebben gespaard, en mijn persoon door een brief hebben doen vervangen ... maar hoe kunt gij zwarigheid maken in zulk een reisje? - Ik reken, dat ik binnen een paar maanden daar zal zijn, en na eenige maanden vertoefd te hebben, stel ik weder twee maanden voor mijne te huisreis - het kan uit en in de hand vallen - maar voor einde van dit jaar maak ik staat weder in het vaderland te zijn.
Madam Gibbon: Het blijft toch eene gewigtige onderneming....
De Klerk: Ik heb na een rijp beraad, waarde Tante! het besluit genomen, daar zonder mijne tegenwoordigheid een groot gedeelte van de nalatenschap van mijn Vaders

{==197==} {>>pagina-aanduiding<<}

broeder weg zou smelten ... althans veel aan de kleverige vingers van zaakwaarnemers blijven hangen.... Ik ben verpligt, om dat goed, mij wettig toekomende, niet ten prooi te laten aan de twijfelachtige trouw van lieden, die 'er geen regt op hebben.
Madam Gibbon: Het schijnt eene aanzienlijke nalatenschap....
De Klerk: Zeker is zij zoo, Tante!... en als ik behouden terug kom, zal ik mij te Dordrecht etablisseren, en hoop dan een voordeeligen handel te drijven - geholpen door die kundigheden, die ik twaalf jaren op onderscheide kantoren heb opgedaan.... Ja, waarde Tante! ik hoop, dat ik u in gezondheid zal terug vinden, en dan zal ik in staat zijn, om u, zoo gij zulks verkiest, van een lastig beroep te ontslaan, en gij, die mij, zoo door uw gelaat als uwe zeden, mijne dierbare moeder mij zoo levendig herinnert, zult bij mij eenen aangenamen ouden dag kunnen doorbrengen... (zich tot mij wendende) Wat zegt gij, Mejuffrouw! van dit plan?... of ziet zij ook zooveel zwarigheden in de onderneming?...
Ik: Het goede oogmerk, mijn Heer! dat gij hebt, zal u zeker, alle de tegenheden, die u op uwe reis ontmoeten mogen, met moed en geduld doen dragen. Ik hoop, dat uw ontwerp geheel mag gelukken, en bovenal, dat ook uwe Tante, het loon van hare moeite aan de opvoeding van zoovele mijner

{==198==} {>>pagina-aanduiding<<}

vriendinnen besteed, de genoegens van eenen gerusten en onbezorgden ouderdom zal smaken.... Ik verneem ook met genoegen, dat gij niet voorhebt, om u als planter te vestigen, daar ik, de braven niet te nagesproken, over het algemeen, sedert ik Stedmans Reis gelezen heb, voor dezelve geene hoogachting koester.
De Klerk: Ik zag liever de geheele nalatenschap van mijnen Oom verzinken, dan dat ik verpligt zou zijn, om hem op te volgen in een bedrijf, waarin ik menschen, door God tot de zelfde genoegens en weldaden geschapen als ik, zou moeten gebruiken als lastdieren, ja erger.... Geloof mij, Mejuffrouw! hoe groot de bezittingen zijn, die mijn Oom mij heeft nagelaten, mij smart de wijze, op welke hij dezelve verkregen heeft.... Tegen de reis zie ik niet op, maar als ik mij te binnen breng, dat ik aan de andere zijde der zee een' hoop menschen zal aantreffen, die alle de ellenden der slavernij ondervinden, om eenige fortuinzoekende Europeanen te verrijken ... o dan krimpt mij het hart van onaangenaam gevoel.
Mad. Gibbon: Wie weet, Neef! als gij te Paramaribo gekomen zijt, dan zullen misschien uwe denkbeelden veranderen....
De Klerk: Veranderen ... mijne denkbeelden ... neen! mijne Tante! - de indruksels, die mij mijne Ouders van deugd en gods-
{==199==} {>>pagina-aanduiding<<}
dienst gegeven hebben, zijn te onuitwischbaar diep in mijn hart geprent, dan dat ik ooit besluiten zou, om een verdrukker van mijn naasten te worden. God geve, dat ik middelen vinde, om het kwaad, dat mijn Oom veroorzaakt heeft, aan zoovele ongelukkige schepselen, nog eenigermate te kunnen herstellen!...
Ik: Gij schijnt op dit stuk zeer ijverig, mijn Heer! -
De Klerk: Zou ik den naam van mensch mogen dragen, en op dit stuk niet in 't vuur raken ... o - als ik in de Engelsche papieren, den edelen Wilberforce hoor pleiten voor de regten van die ongelukkige schepsels, dan spatten mij dikwerf gloeijende tranen uit de oogen - en tranen stort ik niet zeer ligt - maar ... maar ... laat men dien menschenvriend vrij tegenwerken ... al ziet hij nooit zijne oogmerken bereikt - het verlichter nageslacht zal hem een standbeeld oprigten ... heerlijker dan voor bloeddorstige en eerzuchtige geweldenaars....
Mad. Gibbon: Gij zult die sentimenten aan de andere zijde der zee niet veel aantreffen....
De Klerk: Ik hoop 'er mij ook maar kort op te houden....
Ik: Gij zult toch zeker, wanneer gij te Paramaribo gekomen zijt, uwe Tante uwe aankomst berigten, en tevens iets van den staat dier ongelukkigen melden.... Ik wenschte wel

{==200==} {>>pagina-aanduiding<<}

eens berigten van eenen menschenvriend deswegens te lezen.
De Klerk: O zoo ik mij onder die tellen mag, gelijk ik hoop, mag ik dan het geluk hebben een' brief aan eene zoo beminnelijke Dame te schrijven ... ik beloof het u ... maar (en hier sloeg de klok juist twaalf uur) maar het wordt tijd dat ik mij naar mijn logement spoed - ik dien toch een uur of vier te slapen.... Hier rees hij op, omhelsde zijne Tante ... ‘God zij met u, mijn Neef!’... zeide de oude vrouw - nooit zag ik haar zoo aangedaan. - Zij schreide - ‘Vaarwel dierbare Tante! maar weinige maanden, dan zien wij elkander weder....’ Toen wendde hij zich tot mij, terwijl zijne oogen door tranen blonken, en in zekere (ik schreef bijna bekoorlijke) vervoering omhelsde hij mij - zeggende - ‘Vaarwel en leef gelukkig, en zeker ... zeker krijgt gij van mij een' brief uit Paramaribo.’ - Hij drukte mij de hand - en spoedde met drift weg.... Ik was waarlijk ook aangedaan, Lotje! - aangenaam aangedaan. - Maar ik zie, dat het tijd wordt dat ik eindige. Deze brief heeft eene verbazende lengte gekregen. - Doch hij zal u zeker aangenaam zijn, daar ik u met geene klagten lastig val. - Groet uw Papa en Mama en geloof mij als altijd

Uw toegenegene Vriendin
Susanna Bronkhorst.




{==201==} {>>pagina-aanduiding<<}

Negen en zeventigste brief.

De Heer Philip Walraven aan Mejuffr. Susanna Bronkhorst.


Amsterdam, 10. Februarij.

Mejuffrouw en geachte Vriendin!

Ik haast mij, om aan u te schrijven. Volgens onze gemaakte afspraak, heb ik mij heden voormiddag bij uwen Papa vervoegd, en daar ik onderstel, dat gij zeer begerig zijn zult naar de ontmoeting, mij daar bejegend, hoop ik, dat ik nog voor het vertrek der post in staat zal zijn, om u een en ander te berigten. Ik had mij naauwelijks doen aandienen, of ik werd onmiddelijk in de groote zijkamer gelaten: waar ik eerst eenige oogenblikken alleen was met uwe Mama, met welke ik echter best oordeelde in geen bijzonder gesprek te treden. Ik praatte dus over het dooi weer en ondertusschen kwam uw Papa binnen, wiens gelaat niet zeer helder stond. Nu dat is wel eens meer het geval van Heeren, die uit hun kantoor komen. Evenwel op het eerst gezigt van mij, scheen zich zijn gelaat in gunstiger en minzamer plooijen te trekken. ‘Ha, mijn Heer Walraven!’

{==202==} {>>pagina-aanduiding<<}

zeide hij, ‘Reeds zoo bij tijds hier.... Ik had van mijn zoon Abraham gehoord, dat gij uit de stad zijt geweest.’
Ik: Ja, mijn Heer! ik ben naar Gouda geweest en verder naar den Haag, waar ik het genoegen gehad heb van uwe dochter Susanna in goeden welstand te zien en te spreken.
Mevr. Bronkhorst: Zoo, zoo, mijn Heer! Gij zijt dan het Dametje gaan opzoeken. Gij hebt welgedaan, want ik geloof, dat gij nog lang zoudt gewacht hebben, om haar te rencontreren.... Hoe heeft zij zich gedragen?..
Ik: Zoo als ik haar altijd gevonden heb; beleefd, minzaam, opregt, enz. [ik voegde'er nog meer bij, maar, daar gij misschien mij daar na berispen zoudt, als of zooveel lof met ware vriendschap onbestaanbaar was, zal ik, schoon ik geen woord sprak of het was met de volkomenste toestemming van mijn hart, die liever voor u verzwijgen. Het gelaat van uw Mama betrok bij uwen lof: na dat ik eenigen tijd daarin had uitgeweid, zeide uw Papa:] Maar gij rept geen woord van de hoofdzaak, mijn Heer!
Ik: Ja, mijn Heer! hoe zeer ik mij vereerd gevonden heb met uwe zoo minzame toestemming, en schoon ik dezelve altijd zal aanmerken, als een wezenlijk blijk der welmeenendste toegenegenheid ten mijnen opzigte, wat die van Susanna jegens mij betrest, hooger trap dan die van vriendschap

{==203==} {>>pagina-aanduiding<<}

zal dezelve niet beklimmen. Hoe groot een eer ik 'er in gesteld heb, om aan uwe familie verbonden te worden door den aangenaamsten band, dien ik mij kan voorstellen; hoeveel het mij gekost heeft, om de hoop op te geven op het bezit van de hand uwer dochter, ik acht mij verpligt u te betuigen, dat ik onedelmoedig, of laat ik liever zeggen onbillijk, handelen zou, indien ik verder bij haar aandrong.... ‘Hoe,’ barstte uwe Mama gramstorig uit... ‘Hoe mijn Heer! de listige...’ (spaar mij, dat ik het woord hier zwijge, dat zij omtrent u gebruikte) ‘heeft dan met haar fluweelen tong... u weten te bepraten?...’ Ik antwoordde: Neen! Mevrouw! Ik moet regtvaardig zijn, toen ik de eer had van de toestemming tot het acces te verwerven, toen reeds had ik van haar een brief, vol van de dringendste redenen, om mij te bewegen, dat ik niet verder mijne pogingen zou voortzetten.... ‘Gij hebt,’ zeide uw Papa toen in den toon van ontevredenheid, ‘Gij hebt ons dan slecht, zeer slecht behandeld ... mijn Heer! ... waarom gaaft gij niet te kennen, dat gij zulken brief van mijne dochter ontvangen hadt?’ Alleen, nam ik toen het woord, alleen uit hoogachting voor uwe dochter. Ik had niet kunnen verwachten, dat gij, onderrigt van den tegenzin, dien zij tegen een huwelijk met mij gevoelde, mij echter met de toe-
{==204==} {>>pagina-aanduiding<<}
stemming van mijn verzoek zoudt vereeren. Ik was in der daad eenigermate overrompeld door een zoo onverwacht verschijnfel en wist niet, hoe ik mij gedragen zou, daar Susanna mij zoo ernstig gebeden had, om van haren brief, aan mij geschreven, niets te melden. Ik bevond mij in eene zeer bijzondere en alleronaangenaamste verwarring, waar uit ik mij dat oogenblik niet kon redden, dan door geen gehoor te geven aan het verzoek van eene beminnenswaardige vriendin, welker vertrouwen mij, nu ik geheel van de hoop beroofd ben, dat zij ooit de mijne worden zal, nog dierbaar, zeer dierbaar is. Toen zeide uwe Mama, met eene onnavolgbare scherpheid: ‘Mijn Heer Walraven! ik begrijp dus, dat, gij, na een consult met onze beminnelijke Dochter, bij ons gekomen zijt, om ons te zeggen, dat gij haar niet begeert.’ Niet begeert, zeide ik, niet begeert, Mevrouw! God weet, hoe groot eene liefde ik haar toedrage; Hij weet, wat ik al zou willen ondergaan, om in het einde eens de gelukkige man te worden ... maar ja! Mevrouw! wilt gij Mevrouw! wilt gij dat ik mij aan uwe woorden houde (ik geloof dat ik dit met ongewone drift uitsprak) ik begeer uwe Dochter niet, omdat zij mij niet als man begeert. Susanna is een zoo edel, zoo braaf meisje, dat ik alle pogingen, van wie ook, hartelijk moet verachten, die strekken kunnen, pm haar te-
{==205==} {>>pagina-aanduiding<<}
gen haren dank, aan iemand te verbinden; trouwens allen dwang in dat opzicht acht ik als eene verfoeijelijke geweldenarij..... Nu werd uwe Mama hoog rood van kleur en zij beet haren man toe: ‘Het zal dan maar best zijn, mijn Heer Bronkhorst! volgens het sentiment van den Heer Walraven, dat wij permitteren, dat Suse zich verder verslingert aan dien hatelijken Kraaijestein...’ Uw Papa, die mij tot dus verre nog meer verslagen, sdan verstoord had toegeschenen, vatte nu ook vuur en zeide: ‘Wij zullen beletten, dat dat niet gebeurt... zoolang ik leef, zal zij haar hand niet aan dien Lichtmis geven....’ Ik bid u, mijn Heer! viel ik hem in de reden, verdenk toch uwe Dochter niet.... ‘Geen woord meer,’ was zijn antwoord, ‘geen woord meer wil ik van haar hooren, en zij heeft u, mijn Heer! niet als háár Advocaat aangesteld....’ ‘Mijn Heer!’ voegde uw Mama 'er zeer bits tusschen, ‘is een slecht Advocaat voor zichzelven geweest.... mij dunkt lieve Bronkhorst! wij moeten aan deze belagchelijke scene maar een einde maken....’ Het zij mij gepermitteerd te zeggen, hernam ik ... dat uwe Dochter eene andere behandeling verdient; dat zij verdient behandeld te worden met al die teederheid en liefde, welke ooit ouders aan eenig kind bewezen.... Ik houd mij echter verzekerd, dat, hoe onvrien-
{==206==} {>>pagina-aanduiding<<}
delijk men haar ook mogt behandelen, zij nimmer hare pligten vergeten zal ... en zich nimmer in de armen van eenen lichtmis werpen zal, die haar nooit kan verdienen. Zij heeft immers beloofd.... ‘Komiek, veritablement, komiek,’ zeide uw Mama... ‘De Advocaat begint waarlijk met vuur te spreken.’
Dit verdroeg ik, maar toen uw Papa 'er bijvoegde: ‘Ik geloof, mijn Heer! dat Mevrouw, mijn beminde, u straks duidelijk genoeg te kennen heeft gegeven, dat wij een einde moesten maaken aan deze onaangename scene.... Ik ben ten uiterste te onvreden over uw gedrag ten onzen aanzien....’ Ik begrijp dus, zeide ik, oprijzende, dat gij verkiest, dat ik vertrek, mijn Heer! Ik zal aan uw verlangen voldoen, maar laat ik vertrekkende, u nogmaals het geluk van uwe zoo beminnenswaardige en deugdzame dochter aanbevelen.... En zijn antwoord was... ‘Ik zal wel weten, buiten u, mijn Heer! wat ik met een zoo ondankbaar en ongehoorzaam kind te doen heb....’ Nu maakte ik mijn kompliment en vertrok.
Zie daar, geachte Vriendin! hoe ik bij uwe ouders ontvangen ben. Ik kan niet ontkennen, of zij hadden eenige reden, om tegen mij verstoord te zijn.... Het doet mij leed, dat de onschuldige het bereikbaar doelwit van hare verbitterdheid is. O welk een spijt heb ik over den stap, dien ik echter hoop

{==207==} {>>pagina-aanduiding<<}

aan geene andere oorzaak dan aan de teederste liefde zult toeschrijven, maar die in de gevolgen voor u zoo onaangenaam is. - O dat alle die onaangenaamheden, die hij zoo rijkelijk veroorzaakt, alleen op mij, den schuldigen, nederdaalden! Geduldig, gaarne getrooste ik mij dezelve; heden morgen in het Koffijhuis de Paradijsvogel viel mij de schampere bejegening van uw broeder Abraham wel hard, maar ik bezefte, dat zoo ik die niet ten volle verdiend had, 'er echter door mij genoegzame reden toe gegeven was. Hij dreef het zeker ver met mij toe te duwen, dat ik zijn familie geaffronteerd had door een abominabel gedrag, en dat hij mij daarom voor geheel Amsterdam zou prostitueren, enz. enz. Ik meende mij te verdedigen, maar gevoelende, hoezeer gij in de zaak begrepen waart, en uw goede naam daarmede gemoeid kon worden, oordeelde ik best te zwijgen, en mij zoo spoedig en zoo goed mogelijk van hem af te maken....
De brief voor Lize, daar ik haar niet zag, terwijl ik aan uw huis was, heb ik aan een knecht, die mij de deur opendeed, overgegeven, en hij heeft mij beloofd, dat hij haar dien ten eerste zeker zou behandigen. - ‘Mijn Heer!’ zeide de goede jongen, het opschrift van den brief bekijkende, ‘'t is de hand van Juffrouw Susanna. - Komt zij haast weêr te huis - Lize en ik verlangen zoo na haar....’ Ik

{==208==} {>>pagina-aanduiding<<}

moest antwoorden, dat ik dat niet Wist, en ik zag, dat hem dit bedroefde. Uw broeder Koo is nog te Utrecht. - Zoodra hij te huis komt, zal ik door hem op uwe ouders trachten te werken, om hen met u te bevredigen.
Verwaardig mij nu toch, volgens uwe belofte, met de voortduring van uwe vriendschap, welke, daar de hoop tot nadere betrekking met u voor altijd afgesneden is, een wezenlijk deel der genoegens uitmaakt van hem, die zich met opregte hoogachting noemlt

Uw dienstv. Dienaar en opregte Vriend

Philip Walraven.




{==209==} {>>pagina-aanduiding<<}

Tachtigste brief.

Mejuffr. Susanna Bronkhorst aan Lise Westhuis.


den Haag, 2. Februarij.

Waarde Lise!

Uw brief van den 4den dezer heb ik wel ontvangen, en wil, daar ik gelegenheid heb, om u denzelven te beantwoorden, daarop een enkel woordje schrijven. Schoon ik wel gelooven wil, lieve Meid! dat uw schrijven van bijzonderheden uit het huis van mijne ouders, veroorzaakt is door de genegenheid, die gij mij toedraagt, en een blijk van dezelve mij niet onaangenaam wezen kan, ben ik echter over de zaak zelve op u te onvreden. Ik zal niet stilstaan bij het geen gij, met veel te groote vrijmoedigheid, waartoe ik niet weet u ooit de minste aanleiding gegeven te hebben, wegens mijne Mama en Papa schrijft, daar het aan eene Dochter zeer kwalijk staan zou, om met een dienstbode te handelen over de daden harer ouders - maar ik moet u in bedenking geven, hoe gewaagd het van u is, om gedeeltens van de gesprekken mijner ouders

{==210==} {>>pagina-aanduiding<<}

mij over te brieven; gedeeltens, geheel buiten zamenhang gehoord, en waarop ik ligt af zou gaan. Welke gevolgen zouden hieruit kunnen voortkomen? Ja, Lise! hoe veel moeite ik heb aangewend, om het door u aan mij geschrevene geheel uit de gedachten te zetten; het is mij nog niet geheel gelukt: maar toch in zoo verre, dat ik 'er mijn gedrag niet naar geregeld heb, doch gehandeld, als of ik 'er geheel onkundig van ware. Gij begrijpt dus, dat, zoo het geval anders ware, een gedeelte der schuld voor uwe rekening komen zou. Gij gevoelt zelfs klaar, daar gij u herinnert, wat ik u over het verpraten van de dienstboden uit de huizen, waarin zij wonen, gezegd heb, dat gij verkeerd handelde - en echter gij deedt het. Gij gingt dus tegen uw beter weten aan te werk - en schoon de, oorzaak daarvan in genegenheid jegens mij moet gezocht worden, en zoo ik geloof inderdaad te vinden is - kunt gij u daarmede niet geheel verontschuldigen. Immers de genegenheid voor geen mensch mag zooverre gaan, dat men daarom den pligt, dien ons hart ons leert, schenden zou. Indien gij echter mij blijk geeft, dat gij in het vervolg u wacht voor diergelijke gebreken, dan wil ik voor ditmaal deze fout gaarne in u verschoonen. Uwe dankbaarheid voor de weinige aanleiding die ik u gegeven heb in de kunst van schrijven, vernam ik met groot-genoegen, en ik zag zelfs, dat zich met uwe genegenheid

{==211==} {>>pagina-aanduiding<<}

te mijwaards veel van die beminnelijke deugd vereenigde, en daarom verschoon ik u van verdere berisping over uw' beganen misslag. Laat ik u toch mogen inprenten, dat gij mijne ouders met den behoorlijken eerbied blijft behandelen, want, schoon gij mij wel bijzonder als dienstbode zijt toegevoegd, begrijpt gij toch duidelijk, dat zij, niet ik, het zijn, die u kost en loon geven. Zoolang gij onder hun dak en in hunnen dienst zijt, zijn 'er geene redenen, die u ontslaan kunnen van den eerbied, dien gij hun schuldig zijt.
Ik zal mij niet breed inlaten over het geen gij de vrijheid neemt wegens twee zeer verschillende Heeren in uwen brief te schrijven. Ik weet niet, dat ik u immers gelegenheid gegeven heb, om mij daarover op dien toon te onderhouden. Ik ben altijd behoorlijk gemeenzaam met u geweest, maar ik geloof niet, dat ik door mijn gedrag u vrijheid gegeven heb, om deswegens zoo aan mij te schrijven. Ik schrijf dit toe aan uwe onbedachtheid; maar geloof mij, deze kwalijk berekende gemeenzaamheid zou u door een ander zeer kwalijk genomen worden. Gulle opregtheid keur ik zeer goed, acht ik zeer hoog, maar 'er zijn zekere palen van welvoegelijkheid, welke niemand overschrijden mag. Indien ik bij voorbeeld aan mijne ouders in denzelfden toon schreef, als aan eene gemeenzame vriendin; dan begrijpt gij immers duidelijk, dat ik zeer

{==212==} {>>pagina-aanduiding<<}

verkeerd zou handelen. Eindelijk doet het mij leed, dat ik bespeur, hoe zeer gij door het uitwendig schitterende van zekeren persoon u hebt laten innemen en zijne gevaarlijke gemeenzaamheid u gestreeld heeft. O Lise! wees toch op uwe uwe hoede; en bedenk, dat honderd meisjes van uwe soort misleid - verleid - en bedorven zijn door de schijnschoone vriendelijkheden van jongelingen, ver boven haren staat verheven. - Op het knikje van dien verleidelijken man zijt gij reeds grootsch; helaas! arm kind! hoe zoudt gij 't niet op eene verdere gemeenzaamheid wezen! en hoe na zou uw goed en gul hart dan aan het verderf zijn.
Zoo al schrijvende is mijn brief langer geworden, dan ik mij eerst had voorgesteld: mag dezelve echter strekken om u tegen het een en ander te waarschuwen, dan zal ik de oogenblikken daaraan niet nutteloos besteed achten. - Ga voort met voor mijn canarie-vogeltje te zorgen. - Ik hoop, dat het diertje mij eerlang vrolijk welkom groeten zal, als ik in het ouderlijk huis terug keer. Nu, Lise! vaarwel! Gij moogt wel weder aan mij schrijven, als maar uwe brieven eenigzins anders zijn -


Uw toegenegene Vriendin

Susanna Bronkhorst.




{==213==} {>>pagina-aanduiding<<}

Een en tachtigste brief.

Mejuffr. Charlotte Elzevier aan Mejuffr. Susanna Bronkhorst.


Rotterdam, 10. Februarij.

Lieve Vriendin!

ô Hoe heb ik mij verheugd bij het ontvangen van uwen brief, dat gij, ik zal niet zeggen in een beter, maar, in een vrolijker en opgeruimder luim waart, dan ik in lang van u gemerkt heb. Ik moet u betuigen, dat ik verrukt ben over het edel gedrag van den Heer Walraven, schoon ik niets anders ooit van hem vermoedde, en vooral niet na zijn kort bezoek, dat hij ons te Rotterdam gegeven heeft. Hij was diep getroffen over de onaangenaamheden, die u door zijnen stap waren bejegend: gij moest eens gehoord hebben, hoe zijn edelmoedig hart met spijt vervuld was, dat hij, zoo als hij het noemde, de maat van verdriet, die een onbedacht man als Kraaijestein, zoo hoog gevuld had, door zijne poging had doen overloopen. ‘Maar ik zal het trachten te vergoeden,’ zeide hij met een vuur, dat ik niet geloof, dat hem anders

{==214==} {>>pagina-aanduiding<<}

eigen is. Ik kon niet nalaten, toen hij daar zoo bij Papa en Mama zat, in mijnen geest vergelijkingen te maken tusschen hem en Kraaijestein, want ik ben de rencontre aan het huis van Madame le Grand nog niet vergeten. Hoeveel, dacht ik, heeft toch de stoute indringer vooruit boven den edelmoedigen naauwgezetten man. Waarlijk, Kraaijestein sprak tegen u met eene baldadige vrijmoedigheid, die hem toch zoo aardig afkwam, als of het een kibbelpartijtje tusschen verloofde gelieven was. O ik voelde, hoe toornig ik over die gemeenzame stoutheid werd - en met hoeveel eerbied, ik schreef bijna, eenen godsdienstigen eerbied sprak Walraven van mijne lieve Vriendin! Ik vertelde, toen Walraven vertrokken was, zoo het een en ander aan mijn Papa - en deze zeide, op een' zeer ernstigen toon, want, bovenal, sedert dat Kraaijestein u in zulk eene engte gebragt heeft, spreekt Papa met mij zeer ernstig over alles, wat het stuk van vrijerij of iets dergelijks raakt, bijna als of ik, en niet gij, het voorwerp van zijne vervolging ben. ‘Hoor, Lotje!’ zoo waren zijne woorden - ‘Het doet mij tot in mijn ziel leed, dat Suse niet besluiten kan tot Walraven... want bij mij blijft altijd de vrees over, dat zij heimelijk den ondeugenden Kraaijestein meer begunstigt, dan haar hart vermoedt. Ik hoop maar, dat zij u, mijn Kind! nog geen droeviger voorbeeld geven

{==215==} {>>pagina-aanduiding<<}

zal, hoe gevaarlijk een strijd het voor de vrouwelijke deugd is, als zij te kampen heeft met een' man, die, zonder naar eenige andere stem, dan naar die van zijnen ongebreidelden hartstogt te luisteren, list met stoutheid paart, en ondersteund wordt door een schoon voorkomen, en eene gladde tong.’ Mama voegde 'er tusschen: ‘Ik hoop nog al, dat Suse niet wankelen zal, omdat zij zoo buitengewoon goede godsdienstige beginsels heeft.’ [Gij begrijpt, Suse! dat was een steekje onder water naar mij, want Mama haalt haar hart hier nu op, met te kerk gaan; en ik ga niet dikwijls genoeg mede.] ‘Ik denk, dat die haar in het midden der verzoekingen zal staande houden.’ .... ‘Zeker,’ liet Papa volgen, ‘is de Godsdienst, als ik het zoo eens mag uitdrukken, de laatste beschermengel van belaagde Deugd. Maar juist dat teedere gevoel, dat Suse zoo vatbaar maakt voor de fijnste genoegens van den Godsdienst maakt haar ook voor de indrukken van alles wat schoon en groot is, of zoo schijnt, dubbel gevoelig.’ ...
Gij ziet dus, Suse! gij wordt nog niet door ons vergeten.... Ik werd bedroefd toen Papa zoo over u sprak ... en mijne vrolijkheid, die nu zachtjes na den dood Grootemama weder begint terug te komen, was glad weg voor den geheelen avond. God weet, hoe hartelijk ik, toen ik alleen op mijne kamer was,

{==216==} {>>pagina-aanduiding<<}

voor u, mijne Vriendin! gebeden heb. God verhoore dat gebed! ... en gij zult gelukkig zijn. - O dat zult gij zeker... Zou zulk eene ongelukkig worden, wat zou 'er dan van mij komen? - maar om weêr te keren tot den braven Walraven: ik hoop toch nog al, dat hij bij uw' Papa (van Mama spreek ik niet, want wat heeft die over u te zeggen?) ingang vinden zal. Zijne edele opregtheid zal in der daad eene klemmende voorspraak zijn. Houd moed, mijn waarde! gij zult alle zwarigheden in het eind te boven komen.
Maar met den ondeugenden Kraaijestein moet gij u toch op geenerhande wijze inlaten. Heden morgen heb ik weder nieuwe staaltjes van zijne boosheid vernomen, bij gelegenheid, dat ik eenige kleinigheden bij Madame le Grand kocht. Gij begrijpt, dat natuurlijk ons gesprek op het onlangs ten haren huize gebeurde viel. Ik zeide, al vragende, het scheen, dat gij den Heer Kraaijestein kende?
Mad. Le Grand: Wie kent den Heer Kraaijestein niet - ik althans ken hem, helaas! te wel.
Ik: Gij schijnt te zuchten.... Ik denk toch niet, dat gij iets bijzonders van hem geleden zult hebben.
Mad. Le Grand: Niet minder, dan dat hij mijn zusters dochter, een meisje van goddelijke vermogens, verleid - en in den grond bedorven heeft. -

{==217==} {>>pagina-aanduiding<<}

Ik: Foei! gij doet mij beven... Mijne vriendin....
Mad. Le Grand: Ja, ja, gij moogt wel bekommerd zijn, Juffr. Elzevier! voor uwe vriendin - want mijn nichtje Saartje Lindenberg was ook geen alledaagsch meisje. Kom hier in de zijkamer, daar hangt nog haar portrait ... o toen was het lief kind nog onschuldig....
Ik stond waarlijk verrukt, toen ik het portrait zag. Het was niet alleen eene groote schoonheid, maar de scherpste schranderheid blonk uit hare oogen; en dat edel schepsel zeide ik, heeft hij verleid?
Mad. Le Grand: Verleid - bedorven, eerst naar de ziel en toen naar het ligchaam. - Ja, Juffrouw Elzevier! ik moet het u verhalen, Saartje was, tot dat zij hem kende, een Engel van een meisje ... zij sprak en las Fransch, Engelsch en Hoogduitsch - zelfs had zij van haar' vader Latijn geleerd.... Ik nam haar, na den dood van haar' vader, in mijn huis - haar handwerk, o Mejuffrouw! dat leerde zij zonder voorbeeld. - Ongelukkig kwam Kraaijestein hier iets koopen. Hij raakte aan de praat met Saartje - en zij behaagde hem. - Hij merkte, dat zij een liefhebster van lektuur was. Hij beloofde haar eenige boeken. - Ik gaf 'er niet genoeg acht op, door de drokte in de affaire enz. - Daarenboven waren het meest Engelsche en Hoogduitsche, die ik niet versta. Ik

{==218==} {>>pagina-aanduiding<<}

vond wel eens een Fransch boekje, dat mij heel raar voorkwam.... Enfin! Saartje las het eene boek voor het ander na - en de bezoeken van Kraaijestein vermenigvuldigden.... Zij praatten somtijds zulke wonderlijke dingen over den Godsdienst en andere zaken, dat, schoon ik juist niet fijn ben, mij de haren te bergen rezen.... Ik zeide tusschen beide wel eens: ‘Saartje! Saartje! bedenk toch, dat uw Vader een zoo Godvreezend man geweest is.’ Maar het ding lagchte mij uit. Zij leek zich te verbeelden, dat de Heer Kraaijestein haar tot zijne vrouw zou nemen. - En of ik haar al beduidde, dat het nooit meening kon zijn. - Ja wel, Mejuffrouw! - zij zou Mevrouw Kraaijestein worden: Tante was een oude ziel, die had 'er geen verstand van. Het duurde naauwelijks een vierde deel jaars, of op een zondag morgen, dat ik naar de kerk was, en Saartje zich ziek gehouden had - althans zij was te bed blijven liggen of... maar, ja toen ik weerom kwam, was de Dame vertrokken naar Gouda - en zij had al haar goed medegepakt ... zij had niets achter gelaten, dan behalve eenige boeken en een brief, dien ik u wel eens zal laten lezen ... maar die kort hier op neêr kwam, dat zij in de kraam moest bij Kraaijestein, en dat die voor haar zorgen zou ... en dat ik nooit weêr eenigen last van haar hebben zou... Ik heb een Heer, die Engelsch

{==219==} {>>pagina-aanduiding<<}

verstaat de boeken laten zien, maar die heeft mij verzekerd, dat ze gedeeltelijk alle godsdienst en goede zeden ondermijnden en dat anderen van den schandelijksten inhoud waren.... Zie, Mejuffrouw! zulk een Heer is die Heer Kraaijestein!...
Ik: En hebt gij nooit weer van uwe Nicht gehoord?
Mad. Le Grand: Zelden, zeer zelden.... Maar begrijp, welk een man de Heer Kraaijestein is, na dat die historie hier gebeurd was met uwe vriendin, kwam hij lagchende bij mij staan ... en ik geloof, dat ik hem niet heel vriendelijk aanzag... ‘Zie zoo stuursch niet Tante!’ zeide de schelm ‘Ik moet toch iets van u koopen, geef mij die snuisdoos eens ... uw Nicht Saartje is thans aan 't snuiven geraakt - o zij vaart heel wel - en haar jongen groeit als kool ... Ik beleef veel plaizier aan hem ...’ Ik stond te beven als een blad - gaf hem de snuifdoos, maar ik had hem liever die doos in zijn gezigt gesmeten, schoon hij 'er tien dukaten voor neêrleî - maar wat zal een mensch als ik doen? -
Wel nu Suse! hoe bevalt u dit van Kraaijestein? Ik verhaalde het aan Papa en Mama - en Papa zeide, ‘als Suse dit weet en niet volstrekt met Kraaijestein breekt, wenschte ik wel, dat gij niet langer in eene zoo naauwe betrekking tot haar stond.’ -

{==220==} {>>pagina-aanduiding<<}

Zoodat, lieve Suse! breek toch alle, alle gemeenschap met hem af - anders zou misschien onze vriendschap 'er bij lijden. Maar neen! heb daar geen zwarigheid voor, want ik heb u veel te lief, dan dat 'er immer in onze vriendschap verandering of verkoeling zou kunnen komen, maar misschien zou onze briefwisseling kunnen gestremd worden. - Ik hoop maar alleen, dat dit u aansporen zal, om alles aan te wenden, wat eenigzins strekken kan, om den verachtelijken man op den grootst mogelijken afstand van u te verwijderen.
Hoe heeft mij het tooneeltje verrukt, dat gij mij geschilderd hebt van dien aangenamen avond aan het huis van onze lieve Gibbon. - Waarlijk, als men van zulke slechte menschen als Kraaijestein zooveel hoort, dan wordt men dubbel blij, als men verneemt, dat 'er zulke edele menschen in de wereld zijn als de Heer de Klerk. Ik kan mij verbeelden, hoe gij met hem moet geharmoniëerd hebben. Mij viel in, hoe wij zamen eens in dat werk van Frossard over den slaven-handel gelezen hebben, omdat het door Juffr. Wolf vertaald is ... maar wij konden het niet geheel uitlezen, om al de akeligheden, die 'er in voorkomen. En schoon Mad. Gibbon ons zeide, dat over de echtheid van sommige plaatsen getwijfeld wordt, en wij ons daarom het gelezene niet te sterk moesten aantrekken, vreesden wij dat 'er maar te veel waarheid in gevonden

{==221==} {>>pagina-aanduiding<<}

wordt - en alles al eens op de helft verminderd, o hoe afgrijsselijk is dan nog het lot van die ongelukkigen!... Ik wensch, dat die Heer u eens schrijven zal, wat 'er van zij. - Gij zult immers geene zwarigheid maken, om mij die korrespondentie mede te deelen, of... maar neen! ik wil u niet plagen - dit zou wreedheid, althans het zou nu ongepast wezen. - Liever voldoe ik aan het verzoek van Papa met u hier in te sluiten een uittreksel uit het Testament - of liever een kopij uit het Codicil van mijne lieve Grootemama, waarin zij aan u twee dagen voor dat haar de beroerte overviel besproken heeft een' fraaijen Diamanten Ring, 'er bij voegende, dat zij verwachtte, dat gij dit gering bewijs van hare liefde niet zoudt versmaden, daar zij hoopte, dat de vriendschap tusschen u en mij dienstbaar zou wezen ter bewerking van ons tijdelijk en eeuwig geluk. - O Suse! wat had ik die vrouw lief en nog heb ik haar meêr lief, omdat zij ook aan u gedacht heeft. Mama zegt, het is de fraaiste ring, die 'er is, ‘Wat zou'er voor onze Suse te fraai zijn,’ zeide Papa met eene hartelijke welmeenendheid. - Vaarwel, mijne Lieve - en schrijf mij toch spoedig, hoe het met u gaat.... Ik ben als altijd

Uw toegenegen Vriendin

Charlotte.




{==222==} {>>pagina-aanduiding<<}

Twee en tachtigste brief.

Mejuffr. Susanna Bronkhorst aan den Heer Frederik Bronkhorst.


den Haag, 11. Februarij.

Geachte Papa!

Hoe diep bedroefd ben ik, dat ik sedert zoolang van u geene enkele letter schrijvens ontvangen heb, want (o vergun uwe dochter, dat zij haar kinderlijk hart voor u geheel uitstort,) want immers het geen Mama aan mij geschreven heeft, kan ik voor geen uitvloeisel van uw hart houden. Ik weet niet, of het met uwe kennis aan mij gezonden is, maar het past niet, dat ik u melde, wat ik onder het lezen van denzelven gevoeld hebbe.... Ware het van u gekomen, o dan zou mijn hart verbrijzeld zijn. Ik kan ook niet berekenen, waarmede ik het verdiend heb, dat Mama mij zoodanig behandelt.... Ik bid u, lieve Papa! wat legt 'er haar aan gelegen, of ik trouwe met Walraven? - wat, dat ik vrijwillig boven dat huwelijk den ongehuwden staat verkieze? Zoo ik, ongelukkig genoeg, mijne zinnen gezet had op den Heer Kraai-
{==223==} {>>pagina-aanduiding<<}
jestein, dan ja dan kon ik begrijpen, dat zij, zich mijn belang ter harte nemende, mij voor eene verbindtenis zou wenschen te bewaren, die op mijn ongeluk zou uitloopen, maar nu ... nu gaat het mijn begrip te boven.... Ik bid u, mijn lieve Papa! ik bid u antwoord toch op den mijnen, u nu ruim eene week geleden geschreven. Ik kan mij niet herinneren, dat in denzelven eenige trek, een woord geweest is, onbestaanbaar met den kinderlijken eerbied. O indien misschien hier of daar mijn toon niet smeekende genoeg mogt geweest zijn - ik bid ... ik bid u ... vergeef het mij. Schrijf mij toch, mijn lieve Papa! wanneer verkiest gij, dat ik terug keer, o dan zal ik mij voor u op mijne knieën werpen ... en u vergiffenis smeeken over de onaangenaamheden, die ik, tegen mijnen dank, u heb moeten aandoen, 't Is God alleen bekend, welke pogingen ik heb aangewend, om mij aan uwen wil te onderwerpen; maar ik heb niet kunnen besluiten, om in het gewigtigst stuk van het leven, het aangaan van een huwelijk, niet alleen mij zelve, maar eenen man ongelukkig te maken, dien ik in waarheid zoo buitengewoon hoogschat. De Heer Walraven verdient om zijne uitstekende hoedanigheden eene vrouw, die hem meer dan hoogacht, die hem met hart en ziel liefheeft - en dat is mijn geval, zoo ik u reeds meermalen omstandig geschreven heb, niet. Ik heb, immers,

{==224==} {>>pagina-aanduiding<<}

om u gerust te stellen ten aanzien van de aanzoeken van een' man, die door zijne ongebonden levenswijze op mij noch eenig ander eerbaar meisje eenige aanspraak maken kan, u plegtig beloofd, dat ik mijne hand aan niemand geven zal. - Behalve den onaangenamen toestand, waarin ik mij bevind, heeft het huwelijk in mijne oogen vele zijden, die mij van hetzelve afschrikken ... en daarom kost mij die vrijwillig aangeboden belofte niets, indien dezelve strekken mag, om u hart gerust te stellen. Als ik overweeg, hoeveel 'er moet zamenloopen, om een huwelijk maar dragelijk goed te maken, en hoe weinig voorbeelden 'er zijn van tamelijk goede huwelijken en met elkander regt te vreden Echtgenooten, dan heb ik geen reden, om te onderstellen, dat ik tot de uitzonderingen op den algemeenen regel zou behooren. - En, lieve Papa! o laat ik eens met u vrijmoedig, en openhartig mogen spreken, ik ben immers in den tijd van twee jaren zooveel niet verslimmerd, dat ik den naam van uw hartelijk bemind kind, zoo als gij mij overal in uwe brieven, die gij mij schreeft, toen ik bij Madam Gibbon logeerde, noemde, verbeurd heb?... Lieve Papa! gij zoudt immers niet wenschen, dat mij het treurig lot van een ongelukkig huwelijk ten deel viel? Verbeeld u eens, dat ik het aanzoek van den Heer Walraven begunstigd had, zoo als ik het nu heb afgeslagen, en

{==225==} {>>pagina-aanduiding<<}

dat ik eerlang met hem in het huwelijk ware getreden, want gij begrijpt, dat het in mij niet kon opkomen, om zijn aanzoek te begunstigen, en na eenigen tijd draling, eindelijk tot den stap te komen, om hem zijn afscheid te geven.... Neen! zijn aanzoek te begunstigen en hem mijne hand te geven als vrouw, was bij mij eene gelijksoortige daad. Verbeeld u eens, ik was met Walraven in het huwelijk getreden.... Ik zou het huwelijk begonnen zijn met een denkbeeld, dat ik 'er geen genoegen in zou ontmoeten, omdat ik het eigenlijk met tegenzin aanving, en geenzins met die zoete begoochelende uitzigten op genoegens, welke somtijds reeds binnen de eerste maand van het huwelijk verdwenen zijn. - Van mijne zijde zou dus Walraven niet die teedere genoegelijkheid ontmoet hebben, welke ik wel eens zoo bekoorlijk gevonden heb bij pas gehuwde vrouwen, die, zonder zich zottelijk verliefd te gedragen, eene aangename tevredenheid, met iets zegepralends, ten oogen uitschittert. Walraven zou zeker zijne vriendelijkheden, zijne inschikkelijkheden te mijwaards hebben vermeerderd; maar hoe ras zou het den braven man verveeld hebben, die onbeantwoord te zien van mijne zijde. Ik bid u, Papa! wat zou dat anders bij Walraven hebben kunnen uitwerken, en wel binnen zeer kort - wat anders dan onverschilligheid, op zijn best onverschilligheid? Immers zijn de uitwerksels

{==226==} {>>pagina-aanduiding<<}

van te leurgestelde en onbeantwoorde liefde en teederheid dikwijls veel erger. - Weldra wordt de onverschilligheid afkeer - en hoe schielijk verandert niet de afkeer in haat! - En waaraan, mijn Papa! waaraan andres zou ik alle die gevolgen hebben kunnen wijten, dan aan mijn eigen hart - dat zou mij verweten hebben, dat ik een edelaardig braaf man, zoo als Walraven is, bedrogen had met den schijn van eene liefde, die in hetzelve niet gevonden werd: die ik op zijn best genomen geveinsd had, om eenige oogenblikkelijke onaangenaamheden te ontgaan; die ik betoond had, om eene gehoorzaamheid aan mijnen Papa te betoonen, die (o neem mij niet kwalijk, dat ik zoo opregt schrijve, als ik denk) overdreven was. Immers even eens als alle deugden palen hebben, zoo is het ook met de kinderlijke gehoorzaamheid. Of denkt gij niet, Papa! dat die mede te ver getrokken wordt, wanneer men daaraan niet alleen zijn geluk, maar ook dat van een ander opoffert; en dat zou immers ontegenzeggelijk mijn geval geweest zijn, zoo ik het aanzoek van Walraven naar uwen wensch begunstigd had; niet alleen ik, maar die brave, die verstandige man, die met een ander meisje zeer gelukkig zal kunnen zijn, en dat ik hem met de warmste vriendschap toewensche, zou ik voor zijn geheel leven in ongeluk gestort hebben.... Maar mij dunkt, Papa! ik begin langwijlig te worden,

{==227==} {>>pagina-aanduiding<<}

en schrijf te veel woorden over eene zeer duidelijke zaak. Ik wil, ik kan, ik mag niet twijfelen, of gij zult mijn aanbod, om een ongehuwd leven te blijven leiden, aannemen, als een opregt en welmeenend aanbod, en ik zal van u eenen brief ontvangen, die mij van uwe bevrediging, die mij van uwe liefde en teederheid verzekert... o Verheug mij spoedig met zulk eenen brief, die mij verzekert, dat ik, terug keerende, met de oude genegenheid zal ontvangen worden, althans dat ik niets te vreezen heb van uwe gramschap, die mij ongelukkiger maken zou, dan gij u misschien verbeelden kunt.
Ja, lieve Papa! vergun mij spoedig tot u terug te keeren, opdat ik onder uwe vleugelen de vervolgingen ontschuile van den Heer Kraaijestein, die ik mij verbeelde, dat nog niet ten einde zijn. Waar toch, waar toch zal ik natuurlijker toevlugt vinden, dan in het ouderlijk huis - welke bescherming ook kan mij veiliger tegen geweldige stappen dekken? En, in hoedanig een ongunstig licht gij mijn gedrag ook beschouwt, ik kan niet denken, dat ik zoo in uw goed gevoelen gedaald zou zijn, dat gij mij uwe bescherming onwaardig rekent.
Maar ik heb misschien veel te lang uwe aandacht op mijne belangen gevestigd gehouden, en die van uwe veelvuldige bezigheden

{==228==} {>>pagina-aanduiding<<}

afgetrokken, laat ik u alleen nogmaals mogen smeeken, om een spoedig en gunstig antwoord, terwijl ik, na toebede van alle zegeningen, met hoogachting blijf

Uw toegenegene en gehoorzame Dochter

Susanna Bronkhorst.




{==229==} {>>pagina-aanduiding<<}

Drie en tachtigste brief.

Lise Westhuis aan Mej. Susanna Bronkhorst.


Amsterdam, 12. Februarij.

Hooggeachte Juffrouw!

Nu moet ik UE. schrijven, het ga hoe het wil; en ik heb nu geen reden meer, om behalve u, de familie van Bronkhorst een oogenblik te ontzien, want gisteren ben ik de deur uitgestooten ... en dat wel om den brief, dien ik van u ontvangen had. Ik moet mijn hart voor u uitstorten, want ik hoop, dat gij het mij niet kwalijk zult nemen. Ik ontving dan uw' brief door Frans, welke hem van den Heer Walraven ontvangen had. Gij kunt wel denken, Mejuffrouw, dat ik zeer blij was, toen ik een opschrift van uwe hand zag. Ik gaf mij geen' tijd, om het zegel open te knippen, schoon gij mij geleerd hadt, dat dit altijd het het beste was, omdat men dan den inhoud zeker het minst beschadigt. Ik scheurde, mag ik wel zeggen, den brief open, en, schoon mij de inhoud vrij wat bedroefde, ik was toch grootsch, dat ik een' brief van UE. had. Ja, lieve Juffrouw!

{==230==} {>>pagina-aanduiding<<}

ik zeg u hartelijk dank voor alle de goede lessen, die gij mij daarin geeft, en, schoon die brief de oorzaak is, dat ik uit mijn' dienst ben gejaagd, wenschte ik wel, om den gouden ring aan mijn' vinger, dien ik toch van mijn Peet te Durgerdam geërfd heb, dat ik hem weêr had. Ik was dan heel grootsch, dat ik een' brief van u had, en ik vertelde het aan de andere dienstboden, maar onder belofte, dat zij het geheim zouden houden. O zij waren zoo blij, dat gij nog welvarende waart, en allen, allen, behalve de booze Marton, vroegen zij, wanneer gij toch weêr te Amsterdam zoudt komen: en zij werden bedroefd, toen zij hoorden, dat zulks nog al wat zou kunnen aanloopen. Ik zag wel, dat zij heel nieuwsgierig waren, wat of gij mij al meêr geschreven hadt, maar ik vond best, dat niet ieder aan den neus te hangen. Marton ondertusschen hield zich, als of zij zich aan de zaak het minst liet gelegen liggen. O dat ondeugend schepsel! -
Er moet dan door den Heer Walraven eene boodschap aan uw Papa en Mama gebragt zijn, die heel onaangenaam was. 's Middags is het eten zoo van tafel gekomen, als het 'er op gezet was, en uw Papa was razende boos op Frans geweest, omdat het kolenvuur te sterk brandde. Uwe Mama, dat coquette creatuur, bleef den geheelen dag en negligé, niet tegenstaande dat zij op het wekelijks

{==231==} {>>pagina-aanduiding<<}

concert moest wezen. - Juffrouw Wimpje ging daar alleen naar toe. Tusschen beide had Frans, als hij de deur opendeed, mijn Heer en Mevrouw uw' naam met veel hevigheid hooren noemen. Ik was daarom maar blijde, dat ik een' brief van u had, want ik zou mij anders heel ongerust over u hebben gemaakt. Gij weet, Juffrouw! dat ik met Geesje de werkmeid op één kamer slaap. Ik had die meid altijd voor mijne beste vriendin gehouden; en die heeft met de ondeugende Marton onder één deken gelegen.... Ik had uw' brief toegevouwen in mijn knipbeursje bij mijn geld gestoken, en dat in mijn zak, als naar gewoonte. Zonder erg hing ik dien aan een Stoel bij mijne andere kleêren. 's Morgens opgestaan zijnde zaten wij te ontbijten in de keuken, ik zag wel, dat Marton gedurig heen en weêr liep; maar had geen gedachte, dat 'er mij zulk een kool gestoofd was. Marton zeide met dat valsche gezigt, dat zij heeft, ‘Lise, als 'er binnen gescheld wordt, heeft Mevrouw gezeid, dat gij eens bij haar moet komen.’ Het kwam mij al vreemd voor, dat Mevrouw zoo vroeg bij de hand was; en het gezigt, waarmede het Marton zeide, was nog leelijker, dan anders. Het duurde niet lang, of 'er werd zeer hard gescheld, zoo dat mijn hart in het lijf opsprong. ‘Dat zal u gelden, Juffrouw Lise!’ zeî Marton, en zij trok haar geheelen paarden-
{==232==} {>>pagina-aanduiding<<}
mond (want Frans zeit, dat zij veel naar het oude paard van Hein den Sleper gelijkt, behalve, dat zij nog leelijker is) tot een' allerijsselijksten lach. Ik hoorde haar zelfs uitschateren, toen ik de keukendeur toe deed. Maar hoe ontstelde ik, toen ik de kamer van uwe Mama binnen kwam, daar zat uwe Papa ook; zij zagen mij aan met oogen, als of zij mij levendig wilden verslinden, en, zoo als ik beleefdelijk vroeg, wat of van hun dienst was, barstte uwe Papa in hevige woede los... ‘Niets...’ (hierop kwamen zijne woorden neêr, hoewel ik 'er door den schrik wel wat van zal verloren hebben) ‘niets - niets ondeugend vrouwspersoon! Ik heb u alleen hier laten komen, om u aan te zeggen, dat gij op staande voet, mijn huis moet verlaten... of denkt gij, dat uwe canailleuse stukjes ons onbekend zijn - denkt gij, dat wij niet weten, hoe gij met uwe Juffrouw Susanna correspondeert, en de geheimen van ons huis overbrieft.’ - (Ik wilde spreken, maar zoo als ik stamelende begon: Mijn Heer! Mevrouw! vatte Mevrouw het woord) ‘Zwijg... zwijg, miserabel schepsel! Geen woord verstaan wij van u. De kostelijke brief, dien mijne kostelijke madam van een dochter de laagheid gehad heeft van aan haar meid, haar ondeugende confidente, te schrijven, is in onze handen.... Hier hebben wij het stukje...’ (en toen

{==233==} {>>pagina-aanduiding<<}

zag ik, dat zij uw' brief in hare handen had.) Het was toen, of de geheele zaal voor mij omkeerde, en ik moest mij aan de tafel vasthouden, zoo stond ik te beven ... terwijl uwe Mama vol drift voortging ... ‘Pak u oogenblikkelijk de deur uit.... Het geld, dat gij na Februarij verdiend hebt met als een spion van Madam Suse in ons huis te dienen, zal u met uw goed wel worden achter na gezonden.... Wij hebben u niets meer te zeggen.’ Maar, begon ik, daar ik naauwelijks kon spreken, maar wat zal Juffrouw Suse.... ‘Juffrouw Suse,’ ging uw Mama voort, ‘zullen wij wel laten weten, dat wij haar spion de deur hebben uitgestooten... Als die Madam eens weder in ons huis komt, zullen wij haar door Marton en Geesje laten bedienen.... Voort de deur uit...’ (en met een schelde zij, en de hatelijke Marton kwam binnen) ‘zeg tegen Frans dat hij dit ondeugend sujet de deur uitlaat, en zoo zij niet gaan wil, dan moet hij Willem den koetsier maar roepen....’ Ik wilde nu nog eene poging doen, en daar ik overtuigd was, dat ik toch niet wel gedaan had met aan u te schrijven, begon ik minen te maken, om op mijne knieën te vallen ... maar als een furie schreeuwde Mevrouw: ‘Kom, kom Marton! nu krijgt de feeks de romaneske kuren, die zij van onze romaneske doch-
{==234==} {>>pagina-aanduiding<<}
ter zal geleerd hebben....’ Daar ik merkte, dat 'er dus niets aan te doen was, en ik niet wilde, dat Marton mij zou aanraken, ging ik heen, en was nog in staat, om te zeggen: Ik zal wel heen gaan, mijn Heer en Mevrouw! - Ik beken, dat ik niet wel gedaan heb... daar voor verzoek ik verschooning - en zeg u dank.... ‘Geen praatjes meêr,’ zeide uwe Mama, ‘die hebt gij van uwe babbelachtige jonge Juffrouw geleerd.’ Ik ging nu heen, maar hoorde uw Papa nog zeggen: ‘Spaar toch Suse voor de dienstboden...’ meer kon ik niet verstaan - en nu stond Frans reeds aan de deur, om mij uit te laten. Geesje had mijn hoed en een bundel nachtgoed al gereed gekregen, en Marton zeide: ‘Waar moet Juffrouw Lise haar goed gebragt hebben door den Kruijer?’ Ik was zeker bleek bestorven van schrik en kwaadheid: wat was het gelukkig, dat ik geen mes in mijne hand had: want ik was tot alles ... tot alles in staat geweest ... maar ik zag gelukkig, dat de goede Frans mij met medelijden aanzag. Goeden dag! Frans, zeî ik, en de tranen sprongen uit mijne oogen. Laat mijn goed maar bij Betje de Mutsemaakster brengen, die zal mij wel onder het dak nemen. Frans! zorg toch voor het kanarietje van Juffrouw Suse! En zoo ging ik de deur, en Marton met Geesje stonden in de deur mij uit te lagchen, toen ik het onderhuis uitging -
{==235==} {>>pagina-aanduiding<<}
en om den hoek van de eerste straat gekomen, zag ik nog eens om, en beide stonden nu met de armen in haar zijden mij na te kijken. Ik was geen uur bij Betje geweest, of de kruijer stond met mijn goedje al voor de deur, en een verzegeld pakje, waarin een driegulden was.
Zie zoo ongelukkig ben ik nu geworden, lieve Juffrouw! Ik ben op eene schandelijke wijze uit mijnen dienst gejaagd. Ik beken graag, dat ik niets uit het huis van mijne Heer en Mevrouw moest geschreven hebben; maar ik schreef het immers aan u, mijne lieve, mijne hartelijk beminde Juffrouw. En wat zal ik nu beginnen, want ik ben een arm meisje, en ik vrees, dat ik overal het hoosd stooten zal, want uwe Papa en Mama zullen geen getuigen van mij willen geven. Ik bid u dus; geef mij raad, wat ik moet aanvangen?... En nu zal ik, zoo ik vrees, voor altijd ook verstoken zijn, van u weder te zien. Hoe had ik gehoopt, dat gij haast terug zoudt gekomen zijn... maar als gij nu weder te huis komt zult gij Lise niet vinden. De ondeugende Marton, en Geesje zullen u oppaspassen. O ik geloof, dat men ook weinig goeds met u voorheeft.... Ik wenschte u, zoo graag eens te spreken... Ik heb gehoord, dat toekomende week de schuiten weêr gaan varen, zoudt gij 'er iets tegen hebben, dat ik eens bij u in den Haag kwam, dan kon ik

{==236==} {>>pagina-aanduiding<<}

eens regt met u overleggen, wat best te doen. Ik heb wel gehoord, dat het in den Haag heel plaisierig is. Ik wenschte, dat daar een braaf jong Heer om u kwam, en dan zoudt gij immers Lise wel in uw' dienst willen nemen, want zij is nu ongelukkig geworden, omdat zij u zoo lief gehad heeft? O ik zou u gaarne zonder loon dienen.... Ik bid u althans, lieve Juffrouw! dat gij mij met een enkel lettertje antwoord vereert, en blijf met liefde en achting

Uw Dienstv. Dienaresse

Lise Westhuis.




{==237==} {>>pagina-aanduiding<<}

Vier en tachtigste brief.

De Heer Frederik Bronkhorst aan Mejuffr. Susanna Bronkhorst.


Amsterdam, 12. Februarij.

Suse!

Gij veroorzaakt mijt en uwe Mama zoovele onaangenaamheden, dat ik bijna besloten had u niet meer te schrijven. Uwe ongehoorzaamheid, en uwe geweldige tegenkanting in een stuk, waarop wij ons hart gezet hadden, en dat nu geheel door uwe halsstarrigheid afgesprongen is, hebben ons heel veel leed gedaan. Alle uwe praatjes en aanbiedingen tellen wij niet met al. Gij laat het hart hangen over den Heer Kraaijestein en tot ons groot verdriet zal het eind en slot toch zijn, dat gij met dien ondeugenden Lichtmis trouwt. Ik schrijf u dezen buiten weten van uwe Mama, want gelukkig is uwe laatste brief niet in hare handen gekomen. Foei! Suse! zijt gij dat zelfde gehoorzame, altijd zachte en bedaarde meisje, en durft gij zulk een' brief aan uw Papa schrijven, als dien van gisteren, waar in ik maar al te duidelijk de minachting voor uwe Mama

{==238==} {>>pagina-aanduiding<<}

ontdek; en van tijd tot tijd maakt gij zulke toespelingen op ongelukkige huwelijken, dat ik vermoeden krijg, of gij daarmede bedoelingen zoudt hebben, die mij zeer onaangenaam zouden zijn. Zoudt gij wel gelooven, kind! dat uw gedrag mijn leven verbittert? Uwe Mama is, gelijk ik voor u niet verbergen kan, een weinig oploopende van geaardheid, en zeer sterk op hare concepten gesteld; nu zulke worden 'er wel meêr gevonden. Zij heeft zeer hooge gedachten, en die heb ik ook van de verpligting der kinderen, om hunne ouders met eerbied, en met diep ontzag te behandelen, en bovenal dit te bewijzen door de gehoorzaamheid in het stuk van het huwelijk. Zij is daarenboven eene geslagene vijandin van die raisonnerende kinderen, zoo als zij het niet onaardig noemt, en kan daarom in u niet verdragen, dat gij zoo in uwe gesprekken, als brieven redeneert, waar zij oordeelt, dat het uwe zaak zou zijn, om te zwijgen en te gehoorzamen. Gij hebt ook zeer hare ongunst u op den hals gehaald, daar gij een' brief, dien zij u geschreven had, niet verkozen hebt te beantwoorden. - Zij heeft wel het aan u opgegevene van den Parfumeur ontvangen, maar zonder een enkele letter van u. Dat is toch niet zoo als het behoort. Daarenboven is zij sedert, dat de Heer Walraven hier geweest is met de zeer vreemde boodschap, waarbij hij van het door ons

{==239==} {>>pagina-aanduiding<<}

toegestaan acces betuigde af te zien, in eene vlaag van verbittering tegen u geraakt, die nog niet over is; zoodat zij naauwelijks uwen naam kan hooren, of zij is op het punt, om van haar zelve te vallen. Ook heeft 'er heden morgen hier iets plaats gehad, dat haar nog meer tegen u heeft ingenomen. Gij weet, zij heeft geheel andere denkbeelden, dan gij over de dienstboden - en nu is 'er een brief, dien gij aan Lise geschreven hebt, in hare handen gekomen. Uit dien brief bleek zeer duidelijk, hoe zij, slecht en onpligtmatig genoeg, verscheidene zaken uit ons huis aan u had overgebriefd, en wel op eene zoo onbetamelijke wijze, dat gij het noodig achtte, om haar daar over zeer ernstig te onderhouden. Dit heeft veroorzaakt, dat heden morgen, eer ik den uwen van gisteren ontving, Lise ons huis heeft moeten ruimen. Gij ziet nu, hoe hier de zaken staan. Gij hebt uw hoofd niet willen buigen: en ik kan Mama voor het tegenwoordige niet op u bevredigen. Het doet mij leed, dat ik het u schrijven moet, maar ik vrees, dat uwe te huiskomst thans ongeraden zou zijn. Daar en boven schijnt het mij toe, dat gij in den tegenwoordigen toestand in ons huis niet meêr dan ergens anders veilig zult zijn tegen de aanslagen van den Heer Kraaijestein. Althans tegenwoordig bevindt hij zich weder hier. Uw broeder Abraham was hem giste-
{==240==} {>>pagina-aanduiding<<}
ren ontmoet, ik geloof bij de Munt, en hij had met veel nadruk naar u gevraagd - of gij al weder te huis waart; - wanneer of gij te huis kwaamt, en hij had 'er bij gevoegd tot slot: - ‘Nu, zoo dra als Suse te huis is, kom ik den ouden Heer, weêr eene visite geven, want Walraven heeft, zoo ik hoor, God dank, een paar blaauwe scheenen geloopen - en daaraan heeft hij zeer wel gedaan, want, zoo hij zijne vrijerij naar uwe zuster doorgezet had, kon hij wel een paar gebroken beenen beloopen hebben....’ Uw Broêr vertelde het mij als eene aardigheid, maar, ik schrijf het u, om te toonen, dat ik wel reden heb, om u aan te raden, dat gij, zoo gij de vrienden Elzevier, of Madam Gibbon niet te veel belet aandoet, als nog niet overkomt. Zoo als ik u boven reeds schreef, uwe Mama weet van dezen niets, dus zoo gij eens weder aan ons schrijft, laat dan toch daar van niets blijken, want zulks mogt gelegenheid geven tot nieuwe verwijderingen tusschen u en uwe Mama, en daarvan heb ik dan ook mijne onaangenaamheden. Ik heb, gelijk gij duidelijk uit dezen brief zien zult, mijne uiterste pogingen aangewend, om u op eene minzame en vaderlijke wijze te schrijven, en hoop, dat gij uwe kinderlijke gehoorzaamheid aan mij betoonen zult, door niet onverwacht te huis te komen. Ik heb behalve het verdriet, dat

{==241==} {>>pagina-aanduiding<<}

gij mij veroorzaakt, ook met vele kwellingen van eenen anderen aard te worstelen, waaruit ik hoop, dat God mij redden zal. Wij beleven zware tijden: en de uitgaven worden grooter en grooter, terwijl de bronnen van welvaart verstopt worden.... Om u echter niet verlegen te laten, zend ik u hierbij een klein wisseltje op den Bankier B** in den Haag, de Heer Elzevier zal u daarmede wel te regt helpen. Zorg toch, Suse! voor uwe gezondheid, en neem u in alle opzigten wel in acht. Groet mijn Heer en Mevrouw Elzevier en hunne Dochter - als ook Madam Gibbon. Ik ben na groete

Uw toegenegen Vader

Frederik Bronkhorst.

P.S. Wimpje is zoo even op het Kantoor geweest, om mij over hare Gouvernante te klagen. - Zij zag mijn brief aan u liggen, en heeft mij verzocht een lettertje 'er in te sluiten. - Antwoord mij op dezen niet aan mijn particulier adres, maar zet op het couvert de Firma van het Kantoor, en doe daarin den Brief aan mij, dan komt hij zeker alleen in mijne handen.




{==242==} {>>pagina-aanduiding<<}

Vijf en tachtigste brief.

Mejuffr. Wilhelmina Bronkhorst aan Mej. Susanna Bronkhorst.


Amsterdam, 12. Februarij.

Waarde Zuster!

Ik hoor daar van Papa, die u stil een brief schreef, zonder dat Mama het weet, dat gij nog in lang niet hier zult komen. Ik zou u wel graag eens zien en spreken, want het is hier nu bedroefd naar. Lise is dezen morgen weggejaagd, en ik heb sedert tien dagen eene Gouvernante gekregen. Dat is een portrait. Half mal en ondeugend. Maar zij is beste maatjes met Mama. O zij praten zoo dikwijls van u, maar het is niet heel veel goeds. Eergister avond moest ik mijn' lach weghoesten. Verbeeld u, Suse! dat mijn Gouvernante, die en passant uw portrait gezien had, door Mama werd gevraagd, ‘Wat dunkt u, ma chère, van het portrait van Mejuffrouw mijne oudste dochter?’ En wat denkje, dat de verlepte Elsasche Freule zei: ‘Eene grove Hollandsche Beauté; les Pay-
{==243==} {>>pagina-aanduiding<<}
sanes chez nous sont tous comme elle.’ - Mama grimlagchte heel leelijk dat verzeker ik u, en zeî: ‘En zulke ellendige Hollandsche blonde Beautés doen ons, die piquante Bruinetten zijn, bij de Heeren van smaak somtijds achter staan - Entre nous; het doet iemand, die nog een zoo frisch teint heeft, als ik, geen klein verdriet door eene dochter op zijde gestaan te worden; die, omdat zij jonger is, en bij toeval den naam van mooi gekregen heeft, mij op alle publieke plaatsen in het licht staat. O Madame! zij is voor mij een être insupportable. Ik had gedacht, dat ik een merveilleuse occasie gevonden had, om haar kwijt te raken... maar den Heer Walraven wil zij volstrekt niet hebben. Mijn man wil volstrekt niet, dat zij met den Heer Kraaijestein zal aanleggen - car pour moi ...’ - en toen begonnen zij te fluisteren ... waarschijnlijk omdat zij 'er erg in kregen, dat ik 'er naar luisterde, ‘Retirez vous, Mademoiselle, pour un moment,’ zeide mijne genadige Mademoiselle. Ik stond op ... en retireerde mij, maar barstte in den gang reeds in lagchen uit. Bedenk Suse! die twee oude marmotten, die zamen zeker honderd jaar zijn, durven van mooi praten en houden zichzelve nog voor jong. - Nu ik hope, dat gij spoedig te huis zult komen, om het portrait van

{==244==} {>>pagina-aanduiding<<}

mijne Gouvernante op te nemen. Zij heeft, als zij 's morgens opstaat, een vuil geele kleur en ik geloof, dat 'er zoo wat groen door loopt; onder ieder van hare aschgraauwe oogen vertoont zich eene donkerbruine dikte; hare tanden, zooverre zij dezelve nog heeft, zijn half zwart en half geel, en haar hals, die zwart van magerheid is, staat op twee voor-uitstekende beenen, die naauwelijks met vel bedekt zijn ... 's Morgen komt zij heel laat op, en heeft altijd een half dozijn kwalen. Haar geheele tafel is van allerhande medicijnen in potjes en flesjes voorzien; en allerhande odeurs komen mij tegen, als ik de kamer op kom. Dezen morgen heb ik droevige rusie met haar gehad, om dat ik een flesje vond, waarop stond Tanden-opiaat, en ik vroeg, in mijnen eenvoud, of daarvan uitgevallen tanden weder aangroeiden? Het creatuur wierd toen zoo kwaad op mij, dat zij mij een impertinent ding noemde, en, zoo ik niet uit den weg geloopen was, zou ik een fikse souflet gekregen hebben. Wat denkt die vreemde Toethaspel wel, dat zij mij zou mogen kloppen. Ik liep oogenblikkelijk naar Papa op zijn kantoor, en klaagde hem mijn' nood, en zoo heb ik nu ook aan u gedaan... Ik durf niet langer te schrijven, want de twee piquante Bruinetten van vijftig jaar mogten mij overvallen. - O schrijf mij ook eens een

{==245==} {>>pagina-aanduiding<<}

briefje en zeg Madam Gibbon, dat het mij spijt, dat ik niet bij haar ben gekomen. - Adieu, Suse!

Uw liefhebbende Zuster

Wimpje.




{==246==} {>>pagina-aanduiding<<}

Zes en tachtigste brief.

Mejuffr. Sara Lindenberg aan den Heer Louis Kraaijestein.


den Haag, 11. Februarij.

'k Moet lagchen, dat mijn lever schudt - laat in de galante Beddespraak tusschen Venus en Mars, die UE. wel eens in een herdersuurtje bij mij reciteerde, de Delfslandsche Dichter Poot den barschen Krijgsgod zeggen - en ik zeg het in geheel andere omstandigheden hem na. - Ik heb daar een conversatie - gehad met Juffr. Suse.... Verbeeld u, hoe ik moeite gehad heb, om mijn fatsoen te houden. Zij heeft mij, uit een' brief van haar confidente Lotje, mijne eige geschiedenis voorgelezen. Dat leepe ding had van mijne Tante le Grand onze geheele historie gehoord - en ik verzeker u, Tante had die heel naauwkeurig verhaald, en het Dametje die met allerliefste kleurtjes en remarques aan hare getrouwe Vriendin overgebragt. [Hier deelt Sara Lindenberg in haren stijl eenige der sterkste. trekken uit den LXXXI. brief mede, welker herhaling overtollig zijnde hier achterwege gelaten wordt]

{==247==} {>>pagina-aanduiding<<}

Ik kan u niet zeggen, hoeveel geweld ik mij zelve aan moest doen, om te beletten, dat mij mijn eigen gevoel mij niet beklapte; want Suse keek mij onder het voorlezen van dien brief, bij de allersterkste passages, bij herhaling, in de oogen. Maar ik zorgde, dat zij wat waterig begonnen te staan.... En toen de brief uit was, die van het begin tot het einde genoegzaam eene zwarte Legende was van de zonden van den Heer Kraaijestein zeide zij na eenen diepen zucht, ‘Mevrouw Meadows kunt gij, kunt gij gelooven, dat Kraaijestein zulk een booswicht is? ... Ik zie, gij zijt aangedaan over den inhoud van dien brief? ...’
Ik: De zaak heeft veel schijn, Juffrouw Bronkhorst! Uwe vriendin heeft de historie uit den mond van de Tante van het ongelukkig meisje... anders ... anders ... zou ik waarlijk twijfelen [hield ik mij niet groot?] De Heer Kraaijestein zou een schepsel zonder voorbeeld zijn, indien het waarheid is.
Susanna: - Zeg een gedrogt zonder weêrgaê, mijn Waarde! - Hoe beklaag ik dat arme meisje, dat hij naar ziel en ligchaam bedorven heeft - dat hij misschien tot dieper laagte van zedelijke snoodheid heeft doen dalen, dan hij zelf gezonken is ... zoo men dieper dalen kan. - O hoe, hoe zal ik 't toch maken, dat ik hem nooit, nooit weder zie!..

{==248==} {>>pagina-aanduiding<<}

want, nu ik dit van hem weet, gloei ik van verontwaardiging, dat ik ooit één oogenblik minder ongunstig over hem gedacht heb....
Ik: Alles berust toch hier op, dat die historie van de snapachtige le Grand geen verdichtsel zij....
Susanna: Kunt gij twijfelen, Mevr. Meadows!... Kunt gij twijfelen... o ik wenschte, dat ik om den wil der menschelijkheid twijfelen kon. - Neen! neen! schoon Madame le Grand eene praatzieke Winkelierster zijn moge - alles, alles is te natuurlijk - te eenvoudig ... en mijne vriendin Lotje is te waarheidlievend, om 'er een woord toe of af te doen.... Geef mij raad, geef mij raad, hoe zal ik alle gemeenschap afbreken.... Ik vrees Kraaijestein onuitsprekelijk...
Ik: Maar, mijne lieve! ontstel u niet te zeer.... Uwe gevoelens, uwe beginsels verschillen oneindig met die van het Nichtje van Madame le Grand.... Gij zult zeker, wat hij ook mogt ondernemen, bestand zijn tegen zijne aanslagen - en uwe zegepraal is bij mij ontwijfelbaar zeker. Gij mistrouwt immers u zelve niet?
Susanna: (in eene half wanhopige vlaag) Ik mistrouw alles, alles - en zou ik mijn eige hart niet mistrouwen? Zou ik dat hart niet mistrouwen, waarin, misschien voor een enkel oogenblik, het beeld van den verfoeijelij-
{==249==} {>>pagina-aanduiding<<}
ken man in een behagelijk licht gestaan heeft... Vlei mij niet, - vlei mij niet, lieve Mevrouw Meadows - ik ben een zwak meisje. - Ik wenschte, dat ik alle de denkbeelden, die ik ooit van dien onverlaat gekoesterd heb, uit mijne ziel kon wisschen ... maar ik ga heen ... ik word voor u een lastig gezelschap - ik ga in eenzaamheid God bidden, dat ik de kalmte weder mag erlangen, zoo noodig, om, in deze oogenblikken, de beste middelen uit te denken, om voor eeuwig alle gemeenschap met dien ondeugenden af te snijden. - En hier verdween Susanna.... Ik had wel lust, om haar te volgen, maar ik zeî - Vrouwelijke Nieuwsgierigheid! tot hier toe.... Gij ziet dus, dat Tante le Grand u een' heelen leelijken trek gespeeld heeft - maar juist, juist nu hebt gij daartoe gelegenheid, om dieper in haar hart te lezen ... nu dat hehoef ik u niet te zeggen. Het beeld van den - gehaten - den verfoeijelijken Kraaijestein zit haar diep in het hart - en ik geloof, dat zij 'er dat beeldje niet kan uitscheuren, zonder dat lieve hartje tot doodbloeden te kwetsen... Evenwel zij is dan heel - heel boos op u - en gij ziet, dat ik haar niet tot stilstaan heb kunnen krijgen. Mij dunkt, dat gij toch alle pogingen moet in het werk stellen om het vertellingje van Tante le Grand van alle waarschijnlijkheid te berooven. Daar valt mij wat

{==250==} {>>pagina-aanduiding<<}

in.... Kunt gij niet uitstrooijen, dat zij van tijd tot tijd zich in den drank verloopt, of iets diergelijks? -
Ik vind het maar gelukkig, dat die jonge Heer de Klerk een springtogtje naar Paramaribo tusschen beide gaat doen. - Dat zou anders een geduchte partij voor u hebben kunnen zijn. - Het neefje van Madam Gibbon - en van zulke - zulke verheven sentimenten.... 't Lijkt ook een heele mooije jongen te zijn. - Pas maar op. Maar foei! zou ik u kwellen met een hersenschim. Dat zou heel wreed van mij zijn - en wreedheid in eene Vrouw. - Alleen de Heeren mannen hebben het voorregt van geprivilegeerde wreed-aards te zijn. - Zij beginnen met de vliegen de vleugels af te trekken - en eindigen met meisjes, die bijna zoo onnoozel zijn als de vliegen, voor al haar leven te bederven

But break, my heart, for i must hold my tongue 


laat Shakespear Hamlet zeggen - en als ik eens in eene gemelijke luim ben, kan ik hem dat wel zoo eens na zeggen ... maar sic fata voluere, zeî mijn Papa, als hij in een smerige japon de ladder opklom, om het duivehok schoon te maken. -
Ik heb, schoon de lucht thans wat betrokken is, denkbeeld, dat eer de maand April

{==251==} {>>pagina-aanduiding<<}

in het land is, alles voor u op zal klaren. Juffrouw Santje zal zoo tam worden, als een gevangen vink. - Ik moet haar maar bij mij te Loosduinen hebben; ik zal dat sentimenteele hartje daar, in hare eige traanen, doen smelten. En als het daarin is opgelost, dan zal het vermurwde zieltje niet meer bestand zijn tegen een' man van uwe talenten. Maar het is bijna middernacht, en schoon ik met Koning Henry dikwijls zeg:

o Gentle sleep, 
Natures soft nurse, how have i frighted thee, 
That thou no more wilt weigh my eye-lids down, 
And steep my senses in forgetfulness! 


Het word toch tijd, dat ik beproef, of ik voor eenige oogenblikken den slaap kan vatten. 't Is immers zeker alleen mijne levendige verbeeldingskracht, die mij belet den gerusten slaap te genieten, die het deel is van vadsiger en loomer gestellen?... Zelfs de weinige slaap, dien ik geniet, is verre van gerust - en wonderbare droomen vol schrikbeelden rijzen somtijds in mijnen geest. - 't Is eenige nachten geleden, toen zag ik mijne moeder, in eene dreigende gestalte ... ik schrikte - ontwaakte, en ik lag van angst te zweeten. - Maar laat ik eindigen, en eer ik mij nederleg, om al die schrikbeelden eener ontstelde verbeelding lag-
{==252==} {>>pagina-aanduiding<<}
chen. - Zoo lang blijven fantasien van de kindschheid hangen in het menschelijk verstand - en om met den Dichter Poot te eindigen, waarmede ik begon

Als ik dat huis beschouw, (wat is de mensch ook dom!) 
Sluit mij het hart nog toe, al weet ik niet waarom, 
De Leeuw wordt dus ontsteld door 't kraaijen van de hanen. - 


Saartje.




{==253==} {>>pagina-aanduiding<<}

Zeven en tachtigste brief.

De Heer Louis Kraaijestein aan den Heer Pieter de Graaf.


Amsterdam, 12. Februarij.

Nu eerst! Piet! heb ik weêr lust, om aan u te schrijven. - ‘Hoe gaat het met uwe belle? Maakt gij vorderingen?’ - Piano, pianissimo! - Er is een tijd, dat men moet doortasten, en een tijd, dat men stil moet zitten ... of liever, dat men zijne machines moet laten werken .... en mijn hoofdmachine Saartje houdt zich dan heerlijk. Lees den inliggenden, dien ik aan mijn logement vond, toen ik van u te huis kwam - en ik heb haar vernuft, hare onbeschaamdheid geadmireerd. Ik houd mij Wel overtuigd, dat het hoofdbeginsel van alle hare handelingen wraakzucht is, maar wat raakt dat mij, als ik maar tot mijne bedoeling kom. Jongen! jongen! wat is het gelukkig, dat die meid, of dat wijf tot geen hooger rol, dan hare tegenwoordige, bestemd is, als zij eens Keizerin was ... en men had hare Majesteit beleedigd, of zij ook tien duizenden ja honderd duizenden aan hare wraak in koe-
{==254==} {>>pagina-aanduiding<<}
len bloede zou opofferen. Ik ben somtijds in eene donkere luim bevreesd, of zij niet wel eens, als haar wraak aan Susanna gekoeld is, mij tot het voorwerp van dezelve zou nemen; want ik heb toch veel, zeer veel aan haar verdiend.... Ook uit den inliggenden zult gij zien, dat ik thans zeer in de gunst van Santje gedaald ben; maar, maar ... door alles, alles heen zie ik, dat zij mij nog lief heeft. - 't Zal echter veel kosten, eer ik haar de conversatie van Madame le Grand met Charlotte weder uit het hoofd heb... Zou zoo een oude tooverkol, met haar tong, als de staart van een ratelslang, mijn fortuin omver stooten? ... maar weg, weg met die muizenesten.... Als ik Santje maar in mijn magt heb, zal ik alle de andere wel weten af te schepen... Maar van wat anders, dan van de meiden.... Wij hebben dan twee dagen en twee nachten eens regt aan de herrij geweest... maar waarachtig, Piet! je lui meent, dat je echte navolgers van Epicurus zijt, maar het is 'er ver af. Zijn leer was immers: Zich eiken dag zoodanig te vermaken, dat men den volgenden dag weder hetzelfde genieten kon - en daar had die oude Griek waarachtig gelijk in.... Ik heb wel gehoord, wat sommige ellendige gekken beweren: het is reeds zoover met ons gekomen, dat geen menagement met ons meêr helpen zou, en daarom een kort leventje een zoet leventje ...

{==255==} {>>pagina-aanduiding<<}

en 'er alle dagen van den ouden hond maar weêr boven op. Ik ben geheel niet van dat gevoelen. Niet dat ik geloof, dat een enkele roes een mensch zoo verschrikkelijk veel kwaad doet, maar, zoo op den duur te zuipen, zoo als ik zie, dat meer en meer bij sommige de mode wordt, dat vind ik razernij, 's Morgens een aantal borrels, 's middags rooden wijn - 's avonds punch en wijn - wijn en punch - neen! Piet! daar is ons corpus niet op gemaakt, om dat dag aan dag uit te houden. Gij weet, ik ben altijd een volhouder - een eerst licht op de Akademie geweest - maar ik heb mij zelven altijd te lief gehad, om mij in den Schiedammer of in de Brandewijn te verzuipen. Ik heb terdeeg meêgedaan, zoo als je lui gezien hebt, maar ik was niet zoo ellendig gesteld, als de meeste. En als men dan half zat is, gaat men zitten dobbelen, en grof spelen - dan op de straat baldadigheden van alle soort plegen - en zwiert eindelijk de een of andere kit binnen, en legt daar aan met de grootste slonsen van vrouwluî, die men nuchteren naauwelijks, met een tang zou aanraken. - Neen! man! dat gaat niet. Dat was nooit van mijn smaak.... Ik heb dat spel weêr aangekeken ... maar gij zijt gek - finaal gek. - Gij weet, ik kan van alles - maar alles - alles op zijn tijd. - Als gij anders zoo voortgaat, zoudt gij uw goed verdobbeld hebben, al was het ook

{==256==} {>>pagina-aanduiding<<}

nog zoo groot, eer gij van de Akademie komt. -
Het moralizeren staat u fraai, zult gij misschien zeggen. Maar gij weet, dat ik wel zoowat bij luimen en invallen leef. Nu dat heb ik met veel van mijn betere broeders en zusters gemeen. En ik behoef u niet te zeggen, dat ik zeer vatbaar ben voor alle indruksels... Toen gij allen aan stukken waart, begreep ik, dat 'er niet veel heil voor mij den volgenden dag zou te halen zijn, en ik besloot, om maar met de eerstvarende schuit naar Haarlem, en zoo verder naar Amsterdam te vertrekken. Ik kwam bij de Marepoort, vond de roef open en wierp mij daarin op de kussens neder, en het duurde geen vijf minuten, of ik sliep; lang eer, dat de schuit aan het varen was. Na dat ik ruim een paar uren geslapen had, wierd ik wakker, en bevond mij in gezelschap van een deftig man van omstreeks vijftig jaren, en een jonge Juffrouw, die naderhand bleek zijne dochter te zijn van omstreeks de achttien. Ik maakte mijn kompliment, dat ik hun misschien een onaangenaam gezelschap geweest was; maar dat ik een weinig gefatigeerd was. ‘Dat gebeurt jonge lieden op uwe jaren wel meêr,’ zeide de Heer; - ‘als men zoo op de Akademie is, gelijk ik van u vermoede, dan ziet men somtijds op geen nacht slapens, en naderhand moet men zijne schade weder inhalen.’

{==257==} {>>pagina-aanduiding<<}

Ik: Welgeraden, mijn Heer! Ik ben in geen twee nachten te bed geweest en had geen oog gesloten... Ik ben nu weer frisch zeer frisch... Als wij nu op halfweg komen, zal ik een ontbijt nemen. ‘Wij zijn het reeds voorbij,’ zeide de jonge Juffrouw, ‘maar mag ik u een kopje thee presenteren... wij hebben over en over genoeg.’ Ik maakte eene zeer beleefde buiging, en de beminnelijke onschuld bediende uwen vriend niet alleen met thee, maar ik moest ook uit de trommel met gebak proeven, die zij meê genomen had. 't Is toch zonde, dat wij zulke schepseltjes zoo goed niet laten, als zij oorspronkelijk zijn, want ons te dienen en te vieren schijnt toch het instinkt der vrouwelijke wezens. Zoo al voortvarende raakte ik verder met den ouden Heer aan den praat. Ik merkte, toevallig, dat hij een Predikant in Vriesland was, niet dat de man het zelf te kennen gaf, maar in een discours van zijne dochter bleek het, daar zij van een' Diaken sprak. Gij weet dan, dat ik even als alle knapen van onze soort, een' grooten hekel heb aan alles wat maar naar geestelijken gelijkt. Behalve dat dit onder ons de mode is, heb ik wel eens gedacht, of 'er niet nog zoo eene kleine soort van vrees onderloopt, die wij in onze kindsche dagen gescheept hebben - en mogelijk zijn wij bang, dat zij ons onaangename waarheden zullen zeggen ... want, Piet! de ondeugd is toch een bloodaard.

{==258==} {>>pagina-aanduiding<<}

Ik had met dezen eerwaardigen geestelijke, want zoo was de man in der daad, te veel gepraat, en ook te veel smaak in zijn praten gekregen, om juist uit te scheiden, nu ik vernam, dat bij een geestelijke was. Ik merk dus, dat mijn Heer ook gestudeerd heeft, zeide ik, en daarom zullen u de fatigues van den Akademietijd nog niet geheel vergeten zijn.
De Predikant: Geheel niet, mijn Heer! Ik heb niet vergeten, dat ik ook jong geweest ben... en ik kan met veel vermaak mij aan de genoegens van dien onbezorgden tijd van mijn leven herinneren. Want, schoon ik nooit tot de eigenlijke zwierbollen behoord heb, was ik toch niet viesch van een pretje.
Ik: Mijn Heer! Schoon gij zeker reeds een aantal jaren predikant geweest zijt, schijnt gij geen zwarigheid te maken, om dit in uw meer gevorderden leeftijd te erkennen.
De Predikant: Geenszins, mijn Heer! maar het schijnt, dat gij u daarover eenigzins verwondert.
Ik: Ja, mijn Heer! ronduit gesproken, ik heb wel gehoord, dat vele predikanten, die lichten aan de Akademie waren in hun studenten tijd, niets van dien tijd daarna willen hooren; ja het is mij laatst gebeurd, met een jong predikantje, die bij mijn ontgroenpartij lustig opspeelde: hij was pas een half jaar predikant geweest, ik ontmoette hem en begon van onze kluchten enz. enz. te praten ... maar hij hield

{==259==} {>>pagina-aanduiding<<}

zich, als of hij zelfs nooit eene vrolijke partij had bijgewoond.
De Predikant: Daar zal misschien wat jeugdige verwaandheid onder geloopen hebben: ik wil hopen, dat het geen schijnheiligheid geweest zal zijn; maar hoe het zij, mijn Heer! wat mij betreft, ik vind geen reden om over mijn' Akademietijd en mijn vrolijk leven mij te schamen ... maar evenwel heb ik eene partij bijgewoond, die allerellendigst afliep ... en die mij een' schrik gezet heeft, om mij onder zekeren hoop te wagen.... Ik was nog jong student, en woonde bij, dat 'er een van onze medestudenten zooveel wijn werd ingevergd, dat hij het nog dien eigen nacht bestierf.... 't Is mogelijk, dat juist eene toevallige ongesteldheid dien jongeling trof, maar ik vrees het tegendeel. 't Was een jongeling van goeden huize; beide zijne ouders waren nog in leven; hij was tusschen de zeventien en achttien jaren oud, frisch en vol van gestel; en deze moest ontgroend worden. Hij trof een' onbarmhartigen Promotor, zoo als men hem noemde, en voor twaalf uur, was hij een lijk... Dit geval veroorzaakte bij velen, en bij mij een' diepen indruk ... en ik schuwde sedert dien tijd alle partijen, waar het 'er op toegelegd was, om den een of anderen te bedrinken.
Ik: (meer of min getroffen, want ik herinnerde mij den afgeloopen nacht, en in wel-
{==260==} {>>pagina-aanduiding<<}
ken staat ik verscheide van de bollen gelaten had) Dat liep ook zoo erg af, als het met mogelijkheid kon, mijn Heer! maar het lijkt toch, dat 'er van tijd tot tijd onder de studenten, zoo een of andere grap moet plaats hebben; ja over het algemeen schijnt het dat 'er in ons land geen regt plaisier kan zijn; of men moet een glaasje meer hebben, als regt toe.
De Predikant: Ik geloof dat de waterachtigheid van het klimaat, waarin wij wonen, wel iets aan dit onbetamelijk gebruik toebrengt. Oorspronkelijk is de Nederlander van een stilzwijgend, somberen en peinzenden aard en heeft dus noodig, om opgewonden te worden, zal hij vrolijk zijn. Moeijelijk is het de maar in dezen te treffen - en hierin zoek ik een der redenen, dat zich ouden zoo wel als jongen, bij vrolijke partijen, ligt in het gebruik van wijn en sterken drank te buiten gaan. Schoon ik tot mijn blijdschap bespeur, dat onze natie in dit stuk eer voor dan achteruitgegaan is....
Ik: Hoe, Dominé! zijt gij dan niet van de leer, dat de menschen hoe langer hoe erger worden? Dat wordt anders door velen van uwe orde beweerd.
De Predikant: Ik geloof, mijn Heer! dat de menschen menschen blijven, en dat sommige ondeugden en deugden onder de volken hunne tijdperken hebben; even als sommige ziekten en kwalen....

{==261==} {>>pagina-aanduiding<<}

Ik zou nog gaarn meer met den man gepraat hebben, maar hij moest te Bennebroek, dat wij nu genaderd waren, uit de schuit - en dus werd ons gesprek daar afgebroken, en ik aan mijne overdenkingen overgelaten: ik had zulke rijke stof tot denken, dat ik niet weder den slaap kon vatten. Ik nam althans voor, om u bij de eerste gelegenheid eens onder het oog te brengen, om niet voorttegaan met zoo onverstandig te zwelgen. Wat hebt gij 'er toch aan, dat gij uw eige leven verkort - of althans een' ellendig podagreusen ouderdom in het verschiet hebt?... Maar ik heb, dunkt mij, al wat lang geschreven, en als ik den brief van Saartje inkijk, raak ik toch in eene luim, die niet monter genoeg is, om u en uwe vrienden op te beuren ... en als ik ga denken, om die vervl. de Klerk ... voel ik, hoe de minnenijd mij in het hart bijt, zoo als de gier, die Prometheus zoo onbedenkelijk veel displaisier aan zijn lever deed. - Ik hoop, dat de eene of andere Mousson dien vijand naar het onbekende Zuiden zal voeren - en komt hij hier ooit weder ... maar leg daar mijn pen ... ik gloei van liefde en minnenijd -

Vale!
L.K.




{==262==} {>>pagina-aanduiding<<}

Acht en tachtigste brief.

Mejuffr. Susanna Bronkhorst aan Mejuffr. Charlotte Elzevier.


den Haag, 13. Februarij.

Lieve Lotje!

Ik ben buiten staat geweest, om uwen brief van voor eergisteren vroeger, dan heden te beantwoorden. Ik word, op allerhande wijzen, geslingerd - maar eer ik u daarover schrijve moet ik u de aandoeningen melden, die ik bij het lezen van uwen brief ondervonden heb. Mevr. Meadows, die even trouw ons blijft bezoeken, zat juist bij mij, toen ik den uwen ontving. Bij het eerste gedeelte van uwen brief werd ik bedroefd, dat ik uwen braven Papa gelegenheid gaf tot het maken van zulke aanmerkingen, waartoe ik, hoe onschuldig, maar te veel aanleiding geve - maar zeg den edelen man, dat ik 'er een nuttig gebruik van hoop te maken - en dat ik weet, dat schoon de vermaningen van een' vriend somtijds bij de eerste teug bitter smaken, de uitwerksels daarvan niet dan heilzaam zijn. O Lotje! houd daarvan niets terug, en spaar mij niet. Ik

{==263==} {>>pagina-aanduiding<<}

zou Mevr. Meadows nog meer beminnen, maar zij prijst mij te veel, en de ware vriendschap is immers schaars in lof.
Maar welk eene verontwaardiging greep mij aan bij het lezen van dat gedeelte van uwen brief, waarin gij mij een nieuw staal van Kraaijesteins goddelooze boosheid mededeelt. Tijgers en leeuwen zijn min gevaarlijk, dan zulke booswichten. Hij heeft dan dat ongelukkig meisje bedorven - eene ziel tot de edelste hoogte door de Godheid bestemd, in eene diepte van verachtelijkheid nedergeploft ... en hij heeft de onbeschaamdheid, om over de vrucht van zijne wellustige verkeering op de loste wijze te spreken met de eige Tante van het ongelukkig schepsel.... Hemel! hoever, hoever kan de mensch verbasteren! ... en ik, ongelukkige, ik heb met dien verachtelijken man meer dan eens over het teeder onderwerp van liefde moeten spreken. Ik word geacht hem de voorkeuze te geven boven den braven, den edelen, den godsdienstigen Walraven ... Ik voel, dat ik bloos, terwijl ik dit schrijf ... dat ik bloos voor mij zelve. Mevr. Meadows wilde mij nog al wat nederzetten; zij had bedenkingen, of misschien de zaak verdicht kon zijn ... maar neen! Lotje! gij hebt het mij uit den mond van Juffr. le Grand verhaald, zij had alles met die eenvoudige naïviteit verteld, die toch onmogelijk maakt, dat het eene verdichte geschiedenis

{==264==} {>>pagina-aanduiding<<}

zijn zou.... Ik was buiten staat, om verder met Mevr. Meadows over die zaak te spreken.... Ik verliet haar misschien op eene bijna onbeleefde wijze, maar mijn hart was te vol.... Ik moest uitschreijen. - O de eenzaamheid is voor mij een bron van troost. - Ik zette mij in een' armstoel neder - en bragt mijnen geest zooveel mogelijk tot bedaren; ik overpeinsde alle omstandigheden - en vroeg mijn hart, of 'er van mijne zijde eenige wezenlijke reden van zelfsbeschuldiging ware; of ik immer eenige de minde gelegenheid gegeven had aan den Heer Kraaijestein, om mij te onderhouden op zoodanig een wijze, als die stoute booswicht meermalen goedgevonden had? - Ik vroeg mij zelve, of ik niet in het tegendeel alles had aangewend, om hem alle gelegenheden af te snijden, en hem te ontvlugten - en zou ik mij zoo deerlijk hebben kunnen bedriegen, dat ik mij zelve vrijsprak zonder grond? Neen! lieve vriendin! ik gevoelde de waardij van mijne onschuld - en met fieren moed verhief ik mij boven alle de onaangenaamheden, die mij het denkbeeld kostte, dat zulk een wangedrogt, als Kraaijestein, onderscheide malen mij van liefde gesproken had..- Ik werd ernstiger en ernstiger - ik verhief mijnen geest tot den Almagtige - o nooit, nooit heb ik vuriger gebeden - niet alleen dat de loop der omstandigheden zoodanig moge zijn, dat ik ras

{==265==} {>>pagina-aanduiding<<}

uit mijne tegenwoordige onaangenaamheden gered worde - maar ook voor het ongelukkige meisje, dat door haren ondeugenden verleider tot de diepste laagte vernederd was - zelfs voor den verharden booswicht, dat hij nog eenmaal terug mogt keeren, zoo het mogelijk is, om zoo diep gevallen zijnde weder op te staan. - En waarlijk na dit gebed, mijn lieve Vriendin! was mijn hart luchtiger en de kalmte geheel terug gekeerd. Ja de uitboezeming van hartelijke menschlievende en deugdzame gevoelens in tegenwoordigheid van dat Wezen, wiens geheel bestaan Deugd en Liefde is, geeft eene bedaardheid, eene sterkte, een' moed, die geene redekaveling schenken kan. - Het gebed is eene behoefte voor den Godsdienstigen mensch. - Ik zag met zekere verrukking, hoe ook gij aan mij in uwe gebeden gedacht hadt, want, schoon ik mij niet zulke bekrompen begrippen van de Godheid vorme, dat ik het noodzakelijk geloove, dat de mensch haar zijne behoeften en nooden, en die zijner medemenschen door gedachten of woorden bekend make, kan het dat verheven Wezen, dat alles, wat edel, goed en groot is, bemint, niet dan welgevallig zijn, nederige, liefderijke en ernstige gevoelens in zijn schepsel te ontdekken - en buiten allen twijfel hebben die uitboezemingen een' allezins gunstigen invloed op het menschelijk hart.

{==266==} {>>pagina-aanduiding<<}

Wat zal ik nu over het vervolg van uw' brief zeggen? Ik heb gezien, dat gij u moeite gegeven hebt, om uwe plagerij ten aanzien van den Heer Klerk te beteugelen. O als u dat genoegen had kunnen geven, dan hadt gij uw hart wel eens mogen ophalen. Ik zou 'er zeker om gelagchen hebben, indien ik niet door de voorige deelen van uwen brief in eene al te ernstige luim gebragt was. - Uwe onschuldige boerterij zou op mij geen' invloed - en de brave de Klerk, die nu reeds in het kanaal dobbert, zou 'er ook niets bij geleden hebben.
Maar hoe was ik getroffen, hoe aangenaam en met welk eene genoegelijke weemoedigheid sloeg mijn hart, toen ik aan het slot van uw brief las, dat uwe brave Grootemama mij eene gedachtenis van hare liefde heeft toegedacht. Waarlijk, Lotje! ik kan mij niet begrijpen, hoe de goede vrouw daartoe gekomen is. Ik beminde haar, ja! met eenen kinderlijken eerbied, maar ik bid u, welke diensten heb ik immer die brave vrouw bewezen? Het doet mij waarlijk leed, dat zij een' zoo kostbaren ring aan mij gemaakt heeft - een van kleine en onaanzienelijke waarde zou mij even aangenaam geweest zijn, om dat zulke geschenken alle hare waardij ontleenen van het liefderijke oogmerk van den gever. Gij zult wel willen gelooven, dat ik de Kopij van het Codi-
{==267==} {>>pagina-aanduiding<<}
cil inziende van weemoedige liefde begon te schreijen. Vooral bij de woorden, dat uwe lieve Grootemama hoopte, dat de vriendschap tusschen u en mij dienstbaar zijn zou ter bewerking van ons tijdelijk en eeuwig geluk. O die ring was wel niet noodig, om tot een zegel van onze vriendschap te verstrekken, en schoon ik mij niet kan voorstellen, hoe eene zoo teedere en opregte genegenheid ooit zou kunnen verflaauwen;... maar zoo die mogelijkheid bestaat, o dan zal een blik op dien ring geworpen genoeg zijn, om het vuur der vriendschap zijne volle kracht te doen hervatten. Zoolang, Lotje! 'er eenig denkbeeld in mijn geest overblijft, door alle omstandigheden, en tot den hoogsten ouderdom, zoo die mijn lot mogt zijn, zal mij de aangename gedachtenis aan uwe lieve Grootemama, en vooral haar regt Christelijke uitgang mij voor den geest blijven zweven. - Ja, lieve Vriendin! Dikwerf hebben wij zeer ernstig gesproken over Deugd en Godsdienst; maar laten wij, is het mogelijk, nog ernstiger, dan ooit te voren besluiten beide, onafgebroken, aan te kleven. De onaangenaamheden, waarin ik mij bevind, schoon zeker niets te rekenen bij de rampen en ellenden, veel braver personen bejegend, maar voor mij, van mijne kindschheid af aan een bijna onafgebroken voorspoed gewoon, zwaar genoeg om te dragen, die onaangenaamheden zou-
{==268==} {>>pagina-aanduiding<<}
den mij veel dieper nederdrukken, zoo ik geen' troost bovenal van den Godsdienst ontleende.
Thans ben ik, want u kan ik niet verbergen, hoe mijn staat langs hoe vreemder wordt, thans ben ik in eenen toestand, dat mij het terug komen, naar het ouderlijk huis, mij door mijnen Papa zelf wordt afgesneden. Die brief van mijn Papa, welken ik u hier insluit, maar bij de eerste gelegenheid terug verzoek, heeft wel eene troostelijke zijde, want, onaangezien al het gestrenge van sommige plaatsen blinkt 'er de hartelijkste liefde tot mij in door, die ik waarlijk vreesde verloren te hebben. O ik heb ten minste weder toegang tot het hart van mijnen Papa gevonden ... maar aan de andere zijde, moet ik mij beschouwen, als verbannen uit het ouderlijk huis, en door wier invloed? - Antwoord hierop maar niet, want ik vrees, dat de scherpheid uwer pen mijne gramschap nog meer zou aanprikkelen tegen een voorwerp, tot het welk ik om de ongelukkige keus van mijnen Papa eene betrekking heb, welker verpligting ik vervullen moet. Mijn Papa schijnt ook in zoo vele onaangenaamheden, ik denk uit den zamenhang het kantoor betreffende, gewikkeld te zijn. Hoe gaarne zou ik hem vertroosten, want ik denk, dat hij van den kant, van welken hij den meesten troost zou mogen verwachten, weinig opbeuring te wachten heeft.

{==269==} {>>pagina-aanduiding<<}

De brief word 'er wel wat dikker door, maar ik mag u den brief (*) van zuster Wimpje niet onthouden, tijd om dien uit te schrijven heb ik niet: ik geloof wel, dat gij over den toon, waarin dezelve geschreven is, zult lagchen, maar is het niet zeer droevig, dat aan zulke vreemdelingen Hollandsche meisjes worden toevertrouwd; dat die hare zeden moeten vormen? Ik weet bijna niet, wat ik Wimpje schrijven zal, om haar te waarschuwen tegen dat schepsel: maar ik zal het doen, 'er kome van wat het wil. Zij heeft ongelukkig eenige overhelling tot Coquetterij, wat zou 'er van haar, in zulke handen, kunnen worden? - Haar hart en smaak zijn nog onbedorven genoeg, om het slechte en gedrogtelijke van zulke uitersten te begrijpen; maar de gewoonte doet veel; - Allengskens worden wij gemeenzaam zelfs met het wanvoegelijke en de ondeugd - en dan zijn wij in groot gevaar.
De ontrouw heeft ook veroorzaakt, dat mijn goede Lise de deur is uitgeraakt, zij heeft mij een brief van beklag geschreven, en wanneer gij in den Haag terug komt, zal ik u nader over haar onderhouden. Ook aan haar wil ik schrijven, en haar mijnen besten raad geven; zoodat gij ziet, dat het bij mij postdag is - en mijn hoofd staat 'er niet zeer na.

{==270==} {>>pagina-aanduiding<<}

Evenwel ik zal alle krachten inspannen, want hoe veel onaangenaams mij bejegent, in het schrijven van brieven vind ik waarlijk eene opbeurende verpoozing. - Schrijf mij toch spoedig weder - veel komplimenten aan uw Papa en Mama - en geloof mij gelijk altijd

Uwe toegenegene Vriendin

Susanna Bronkhorst.




{==271==} {>>pagina-aanduiding<<}

Negen en tachtigste brief.

Mejuffr. Susanna Bronkhorst aan den Heer Frederik Bronkhorst.


den Haag, 13. Februarij.

Geachte Papa!

Hoe verheug ik mij, aan u te mogen schrijven, en wel met dat hartelijk kinderlijk vertrouwen, dat zonder eenige achterhoudendheid, alle de gevoelens van hare ziel uitstort. Niemand dan gij zult deze letteren lezen: en, ik hoop dus, dat gij de uitboezemingen van uwe altijd zoo teedergeliefde Dochter, die gij meermalen zeide zooveel overeenkomst te hebben met eene vrouw, aan welke ik nooit kan denken of mijne oogen zwellen door tranen, voor opregte en ongekunstelde uitvloeisels van een getroffen hart houden. Hard, zeer hard viel mij wel de toon, waarop uw brief begon, en ik geloof, dat ik althans wat den uiterlijken schijn betreft, alles tegen mij heb, en het voorkomen van eene dwaze en ongehoorzame dochter, die, zoo als men het gewoonlijk noemt, eene zeer goede partij afslaat, en zich daar en boven blootgesteld laat

{==272==} {>>pagina-aanduiding<<}

aan de aanzoeken van eenen gevaarlijken en baldadigen belager der onschuld. Maar o laat ik u mogen verzekeren, mijn lieve Papa! dat mijn afkeer van den Heer Kraaijestein wel verre is van te verminderen; neen! hoe meêr ik van hem hoore, hoe afgrijsselijker gedaante hij in mijne oogen verkrijgt: zoodanig zelfs, dat ik het den grootsten ramp zou achten, die mij op deze wereld kon bejegenen, met dien ontheiliger van alle deugd door den heiligsten band vereenigd te worden. Zoo denk ik met alle opregtheid over den man, met wien gij vaststelt, dat ik toch eindelijk zou trouwen. Hoe wenschte ik uw hart gerust te stellen, in dit opzigt, want hoe onaangenaam het mij valt, dat gij mij miskent, nog veel meer leed doet het mij, dat ik de oorzaak ben, welke het verdriet van mijnen waarden Papa vermeerderd. Ik bid God, dat hij nog eenmaal den tijd doe geboren worden, waarin ik het leed, dat ik onschuldig sedert eenige weken u veroorzaakt hebbe, in eene verdubbelde mate door de opregtste bewijzen van liefde kunne vergoeden!
Ik voel, lieve Papa! dat het mij niet past aan u over Mama te schrijven. Laat ik u alleen mogen zeggen, dat ik nog buiten staat ben, om haren brief zoodanig te beantwoorden, als eenigzins zou kunnen strekken tot vermeerdering van haar en uw genoegen. Ik zou, haar antwoordende, de opregtheid, die een

{==273==} {>>pagina-aanduiding<<}

deel van mijn karakter, van mijn wezen uitmaakt, niet kunnen verzaken, en dan,hoe zeer ik mijne pen mogt beteugelen, zou 'er ligt hier of daar een woord kunnen uitvloeijen, dat veel schadelijker was, dan een stilzwijgen, dat, welk een' schijn hetzelve ook hebbe, uit eene zucht tot behoud van rust en eendragt voortkomt. Verschoon mij dus, dat ik hier over mij niet nader verantwoorde. Door aan uwen wensch te voldoen, zou ik mij misschien schuldiger maken, dan door te zwijgen.
Met hartelijk leedwezen heb ik ook vernomen, dat mijne Lise weggezonden is. Ik had haar in den brief, die nu haar ongeluk veroorzaakt heeft, op eene zeer ernstige wijze bestraft over eene fout, die ik in een dienstbode zeer afkeur. En ik zou mijn eige karakter oneer aandoen, indien ik meende, dat ik mij bij mijnen Papa behoefde te zuiveren van het vermoeden, als of ik met een der dienstboden over de aangelegenheden der familie briefwisseling hield. Maar de brief, die in uwe handen, of liever in die van Mama schijnt gevallen te zijn, kan, zoo 'er over dit onderwerp eenigen twijfel viel, u genoegzaam van mijne gevoelens deswegens overtuigen. Ik zou gaarne, zoo ik naar Amsterdam mijne terug reis had mogen aannemen, gezien hebben, dat men mij mijne Lise gelaten had. Buiten praatachtigheid had zij waarlijk vele eigenschap-
{==274==} {>>pagina-aanduiding<<}
pen, die een dienstbode versieren; en ik had gegronde hoop haar van dat en andere kleine gebreken te zuiveren, omdat zij een leerzaam verstand en goed hart heeft. Maar zoowel mijne hoop om spoedig naar Amsterdam terug te keeren, als de verwachting, om door den tijd van Lise een zeer geschikt mensch in haren kring te vormen, zijn verdwenen.
Immers twee redenen, lieve Papa! doen u besluiten, om mij te verzoeken, dat ik mij nog eenigen tijd het zij aan het huis van Madam Gibbon of bij den Heer Elzevier ophoude; de ongunst, waarin ik sta bij Mama - en de gedreigde vervolgingen van den Heer Kraaijestein. Het is mij hartelijk leed, dat ik het bij Mama zoodanig schijn gemaakt te hebben, dat gij haar niet op mij kunt bevredigen. O hoe veel moeite kost het mij, om de in mijnen geest opwellende denkbeelden over dit onderwerp voor mijnen Papa te verbergen. Laat ik alleen mogen zeggen, dat, indien die opgevatte ongunstige gevoelens van Mama jegens mij eene genoegzame reden moeten opleveren, om mij mijne te huiskomst ongeraden te maken, als dan het vonnis voor mij geteekend is, dat ik uit het vaderlijk huis voor lang verstooten ben. - En daar thans Mama in zulke ongunstige denkbeelden ten mijnen opzigte verkeert, vrees ik dat mijne afwezigheid eer zal uitwerken, dat haar haat tegen mij toeneemt, dan dat die daardoor gematigd of ver-
{==275==} {>>pagina-aanduiding<<}
minderd zou worden. Immers is het de eigenschap van de vriendschap over het algemeen, dat zij door afwezendheid van het voorwerp in kracht verliest, het tegendeel heeft veelal met den afkeer of haat plaats. Ik bid u dus, Papa! laat ik, hoe eer zoo beter, terug keeren onder het ouderlijk dak, en daar de bescherming vinden, welke ik nergens ter wereld op zoo goede gronden verwachten kan. Wanneer ook Mama mij wederziet, wanneer ik haar sommige zaken in het waar daglicht stel, dan zal zij zich waarschijnlijk overtuigd houden van de ongegrondheid van verscheide denkbeelden ten mijnen aanzien, die haar misschien door vijandige lieden tegen mij worden ingeboezemd, of die door kwalijk begrepen omstandigheden in haar eige hart oprijzen. - En ik bid u, Papa! zoo het bedreigde bezoek van Kraaijestein eene oorzaak moet zijn van mijne verbanning uit het vaderlijk huis; hoe lang zal dan die ballingschap kunnen duren! Immers is die vrees bij een' man van de woestheid en roekeloosheid van Kraaijestein, zoodra hij bespeurt, dat zijne dreigementen eenigen invloed bij u maken, genoeg, om mij altijd van uwe bescherming te berooven. En het staat toch aan u, om elk wien gij verkiest den toegang in uw huis te weigeren, en daarmede is de geheele zaak van Kraaijestein afgedaan, en ik ben beveiligd tegen de aanslagen van den zoo geduchten man, die ik denk

{==276==} {>>pagina-aanduiding<<}

dat zich minder baldadig zou gedragen, indien men hem meerder het hoofd durfde bieden. Van mijne zijde zijt gij omtrent Kraaijestein gerust: elke poging, die 'er wordt aangewend, om hem allen mogelijken toegang tot mij af te snijden, is mij welkom en aangenaam. En of dus Kraaijestein zich te Amsterdam, dan of hij zich ergens elders bevindt, als ik ten huize van mijn Papa ben, zal hem geen de minste gelegenheid gegeven worden, om te slagen in de bedoelingen, die hij ten mijnen aanzien hebben mag.
Met welk eene deelneming verstond ik verder uit uwen brief, dat gij buiten de zorgen en kommer, die ik u veroorzaak, nog door andere gedrukt wordt, geboren uit de tijdsomstandigheden, welke den koophandel bezwaren. O hoe wenschte ik, dat ik ook van die bekommeringen en bezwaren u verlossen kon! Ik zag intusschen met hartelijke vreugde door de toezending van het wisseltje, dat ik in uwe genegenheid zoo diep deele, daar gij zelfs in dat opzigt mijne wenschen voorkomt. Maar ik heb op dit oogenblik nog niets noodig; ik had eenig geld bij mij, toen ik Amsterdam verliet, en daarvan heb ik nog meer dan de helft overig - zoodat ik u het wisseltje terug zend, waarvan gij dus een ander gebruik kunt maken. Gij weet, Papa! dat ik niet zeer vele behoeften heb; alleen als ik te Amsterdam ben, zijn 'er zoo eenige armen, die ik de

{==277==} {>>pagina-aanduiding<<}

erfenis mijner lieve Mama acht; die maken mijn kas wel eens wat schraal. Daarover zal ik aan Wimpje schrijven - en zoo die misschien eenige ondersteuning uit dien hoofde noodig had, ei laat haar dan voor mijne rekening wat geworden.

Hoe blijde ben ik, dat ik zoo regt vertrouwelijk met u zonder terughouding heb kunnen spreken - met al die hartelijkheid, zoo als het eene Dochter past. Ik zal van de gelegenheid, die gij mij aangewezen hebt, om u mijne brieven afzonderlijk in handen te doen komen, zooveel mogelijk gebruik maken, zoo lang het mij geweigerd blijft, om tot het ouderlijk huis terug te keeren, hetgeen ik hoop, dat wel spoedig zal geschieden. Van broeder Jakob verneem ik niets; die moet wel veel belangrijke zaken te Utrecht te verrigten hebben. Groet hem van mij, wanneer hij te huis komt - en mag ik u verzoeken den inleggenden aan zuster Wimpje te overhandigen. - Ik zal haar aanbevelen, dat zij zwijgt, dat ik aan u geschreven heb.
In de streelende hope van u eerlang weder te zien, en dat de tijd van mijne ballingschap uit het ouderlijk huis kort zal zijn, blijf ik met de opregtste hoogachting

Uwe gehoorzame Dochter

Susanna Bronkhorst.




{==278==} {>>pagina-aanduiding<<}

Negentigste brief.

Mejuffr. Susanna Bronkhorst aan Mejuffr. Wilhelmina Bronkhorst.


den Haag, 13. Februarij.

Lieve Zuster!

Aangenaam, zeer aangenaam was het mij, vooral in den onaardigen toestand, waarin ik mij bevind, ook eenige letteren van uwe hand te ontvangen. Ik haast mij om dezelve te beantwoorden, waartoe ik gelegenheid heb, uit hoofde, dat ik aan Papa schrijf; maar laat 'er niets van blijken aan Mama, want Papa heeft begeerd, dat ik hem schrijven zou onder het couvert van de Firma van het kantoor, zeker om te vermijden, dat Mama mijnen brief in handen vallen zou. Dus, Wimpje! indien gij iets liet blijken, zoudt gij Papa daardoor in zekere onaangenaamheid kunnen helpen, en mij van het eenig genoegelijk vooruitzigt, dat ik tegenwoordig heb, berooven, dat ik namelijk aan mijnen Papa van tijd tot tijd zal kunnen schrijven, zonder dat zulks juist ter kennisse van Mama behoeft te komen; want gij zult misschien weten, dat Papa

{==279==} {>>pagina-aanduiding<<}

om eenige redenen voor het tegenwoordige wenscht, dat ik nog niet naar Amsterdam zal terug komen. Zoodat, Wimpje! 't is verder met mij gekomen, dan ik mij ooit had voorgesteld, dat het mogelijk was; maar ik hoop, dat binnen kort mijne omstandigheden eenen gunstigen keer zullen nemen - en, in allen gevalle, ik beur mij op door de aangename bewustheid, dat, hoe dezelve ook mogen loopen, ik geheel onschuldig ben. - Doch, wat houd ik u op met mijne klagten. Ik begin reeds te vervallen tot het gewoon gebrek van ongelukkigen, dat zij namelijk zich in hunne onaangenaamheden van zulk een gewigt achten, dat zij geregtigd zijn, om de geheele wereld langwijlig te onderhouden over hunne lotgevallen; iets, hetgeen veelal veroorzaakt, dat zelfs hunne vrienden schuw voor hun worden, en zij meêr en meêr alleen worden gelaten, ziende zich dus genoodzaakt om het pak hunner ellenden geheel alleen te torschen. - Ik zal daarom ophouden en liever uwen brief in handen nemen.
Gij hebt mij doen lagchen, Wimpje, over het voorwerp, dat gij mij met zulke eigenaardige kleuren schildert, schoon het mij spijt, dat gij tot haar in eene betrekking staat, welke, indien hare gebreken niet zoo doorstekende waren, het in u onverschoonlijk zou maken, dat gij haar met zooveel vrijmoedigheid

{==280==} {>>pagina-aanduiding<<}

behandelde. - Als de kleuren niet wat sterk zijn, moet het voor u gansch onaardig zijn dagelijks met zulk eene Dame te moeten omgaan. Maar ik bid u, lieve Zuster! neem het haar niet te kwalijk, dat zij zoo ongunstig over mij oordeelt: 't is in allen gevalle ook maar over mijn portrait. En al was het over mijne persoon zelve, 't betreft, dan ook mijne uiterlijke gedaante maar. En, schoon ik 'er zeer verre af ben, dat ik een fraai gelaat en goede gestalte voor versmadelijke eigenschappen keure; schoon ik beide bewondere als proefstukken van eene Magt en Wijsheid, die de denkbeelden van zwakke stervelingen verre te boven gaan, ja schoon ik ze zelfs voor gunstige aanbevelingen houde, die den mensch zonder zijn toedoen, onder zoovele gunstbewijzen, van zijnen Schepper zijn ten deel gevallen - schoon ik, wat mij zelve betreft, als ik mijn gelaat en gestalte afgebeeld zag, mij daarover steeds het meest verheugde, dat ik mij verbeeldde daarin trekken te ontdekken, die overeenstemden met die van onze onvergelijkelijk dierbare moeder - onaangezien dit alles, Wimpje! is de uiterlijke gedaante in vergelijking van het veel verhevener, dat eigenlijk ons ware wezen uitmaakt, eene zoo geringe zaak, dat alleen zwakken en klein verstandigen zich lang kunnen gebelgd achten over onaangename bedenkingen daar-
{==281==} {>>pagina-aanduiding<<}
over gemaakt, het zij dat dezelve gegrond of ongegrond zijn.
Wat bid ik u, Wimpje! wat is de grootste schoonheid van gelaat, wat is de treffelijkste gestalte!.. Eene altijd korte en zeer onzekere bezitting. Ik heb eens een Heer hooren aanmerken, dat de vrouwelijke schoonheid, zelden meer dan acht, en op haar hoogste tien jaren duurde, zoo 'er al geen toevallen, die zich zoo menigvuldig voordoen, dezelve eer verwoesten - hij stelde het tijdperk hier te land tusschen de vijftien en vijf en twintig jaren. Dan, dan reeds begon naar zijn gevoelen, het edele fijne en zachte af te nemen. - Ik weet niet, of hij hierin volkomen gelijk had, maar zeker over het algemeen genomen kan het tijdperk der schoonheid in vollen luister geen twintig jaren halen - en hoevele honderde oorzaken verminderen of vernietigen dezelve eensklaps en voor altijd.. - en welke zijn de voordeelen, die de schoonheid aanbrengt. De bewondering, de aanbidding van velen, die noch uit hoofde van hun verstand noch van hun hart achting verdienen. - Hoe vele, lieve Wimpje! hoevele meisjes zijn ook ongelukkig geworden, doordat zij mooi waren! - Ik herinner mij dikwijls, als ik een fraai gelaat zie, de volgende regels van Vondel, die mij Mama eens heeft van buiten laten leeren, niet zonder oogmerk zeker:

{==282==} {>>pagina-aanduiding<<}


‘Wat al gevaar en zorg is aan de schoonheid vast! 
Een ligchaam overlaân van schoonheid is een last 
Ondraaglijk voor de ziel, die onder 't pak gaat stenen, 
En heeft een' sterken staf van doen, om op te lenen, 
Indien ze 't ongeschend, en zonder ongeval 
Langs 't glibberige pad des levens torschen zal. 
Want schoonheid staat ten doel aan elks bekoorlijkheden. 
Een ieder vlamt 'er op; men vleit ze met gebeden, 
Bezit van eer en staat, genot van weelde en vreugd. 
Deschoonheid, aangebeên in 't bloeijendst van haar jeugd, 
Is roekeloos en teêr, en laat zich ligt verleijen 
Van 't lokaas, daar bedrog haar loos weet meê te vleijen!’ 


En het weinig schoon, dat men wil, dat mij ten deel gevallen zou zijn, heeft mij in der daad de waarheid van dit gezegde bewezen. Is het niet de ongelukkige oorzaak van alle de onaangenaamheden, waarin ik mij sedert den aanvang van dit jaar gewikkeld vind? O zoo in de laatste maand des vorigen jaars eene hevige ziekte de bloem mijner gezondheid geknakt, en mij van die frischheid beroofd had, welke misschien in de oogen van Kraaijestein den naam van schoon verdient, hoeveel gelukkiger zou ik dit oogenblik geweest zijn!
Maar foei, Wimpje! welke uitdrukkingen veroorlooft gij u niet alleen omtrent uwe Gouvernante, maar zelfs omtrent eene vrouw, die gij, om de nadere betrekking, waarin zij tot u staat, toch aanspraak op uwen eerbied heeft. Zij heeft zwakheden, groote zwakheden, maar het past noch u noch mij die zwakheden ten breed-
{==283==} {>>pagina-aanduiding<<}
ste uit te meten. Wie weet ook, Wimpje! welke gebreken wij zullen hebben, wanneer wij eens den trap van hare jaren bereikt zullen hebben. Klein zijn thans misschien onze kwade gewoontens en gebreken, maar zij zullen groeijen met onze jaren, en zich dan allengskens vaster en vaster wortelen, en mogelijk, dat wij in het vervolg van tijd in het aankomend geslacht nog strengere berispers vinden zullen. Laten wij liever, dan op de gebreken te zien van hun, die ons omringen, opletten, of 'er niet in ons hart zaden van verkeerdheden en gebreken wortelen schieten, die wel ras onuitroeibaar zullen zijn. - Laten alleen de gebreken, die wij bespeuren in anderen, en die ons moeten treffen, omdat wij anders voor het goede en schoone ongevoelig zouden moeten zijn, strekken, om tegen de ondeugden een' diepen afkeer te verkrijgen, maar dat wij zorgen, om dien zoo weinig te laten overwerken op de personen, als ons maar eenigzins mogelijk is. Zoo immers, Wimpje! kan u de met potjes en flesjes gegarneerde tafel van uwe Gouvernante, eenen billijken afkeer inboezemen tegen het ontijdig en dagelijksch gebruik van Geneesmiddelen - en u leeren zorgen, om door een matig en verstandig gedrag uwe gezondheid te bewaren. Zoo ook mogen de walgelijke odeurs u afschrikken van eene behoefte, die geboren is uit hoofde, dat

{==284==} {>>pagina-aanduiding<<}

die geuren geschikt zijn om nog walgelijker en afschuwelijker uitwasemingen te verdrijven.... En zoo gij in de coquetterij van eene of andere bejaarde Dame iets hatelijks bespeurt, wel laat u dat bewegen, om na te gaan, of misschien in uw jeugdig hartje niet een kiempje verborgen is, waaruit eenmaal eene grijze coquette zou kunnen groeijen. Het heugt mij nog klaar, dat onze lieve Mama mij eens, als een kind van tien of elf jaren voor den spiegel zag staan en ik was bezig met een mijner krullende lokken, zoo als toen de kinderen droegen, op te schikken - Mama tikte mij zachtjes op den schouder - en zeî - ‘Suse! Suse! - Hebt gij de fabel van Narcissus nooit gelezen... o die op zich zelf eenmaal verliefd raakt, raakt dat zijn geheele leven niet weder kwijt. - Suse! als gij voor uw spiegel staat pas dan op uw oogen en op uw hart.’ - Ik bloosde - verliet den spiegel - en 'er verliepen dagen, eer ik moeds genoeg had, om 'er weder in te zien.... Mama zeide op een ander tijd, dat ik om een klein coquet meisje van mijne jaren lagchte... ‘Ja Coquetten van even twaalf jaar zijn belagchelijk - van de vijftien tot de dertig hebben zij bewonderaars en aanbidders, om het overschot van haar leven bespot en veracht te worden.’ - Omdat gij zoo ongelukkig geweest zijt van die lieve vrouw zoo vroeg te verlie-
{==285==} {>>pagina-aanduiding<<}
zen, acht ik het mij een' vermakelijken pligt, u nog eenige van de lessen aan mij gegeven te herhalen.
Mag ik u nog eene kleine moeite vergen; o laat Alida Veldhuizen eens bij u komen - zij kent die arme lieden, welke ik van tijd tot tijd vooral in den winter maandelijks eenige ondersteuning geve; ik had haar eene maand in voorraad gegeven, toen ik uit Amsterdam ging, niet denkende, dat ik zoo lang uit zou blijven. - Ei laat zij u opgaaf doen van het geen zij voor de maand Februarij noodig heeft, en verschiet mij dat, en zoo gij te kort komt, vraag dan aan Papa om het overige. Zoodra ik te huis kom, zal ik het u met dankbaarheid terug geven. 't Zou mij zeer bedroeven, als die goede menschen, om mijne afwezendheid moesten lijden. Het spijt mij wel, dat ik het aan iemand moet openbaren, daar liefdegaven veel van hare aangenaamheid verliezen, als zij geweten worden, maar wie kan ik het met minder tegenzin doen dan mijne lieve zuster? - Nu schrijf mij toch eens spoedig weder - en gedraag u zoo lijdzaam onder de Dame uit den Elsas als mogelijk. Wie weet, of gij niet nog wel bij Madam Gibbon komt, die u zeker met hartelijke liefde ontvangen zou. Vaarwel!
Uw hartelijk liefhebbende Zuster
Suse.




{==286==} {>>pagina-aanduiding<<}

Een en negentigste brief.

De Heer Frans Verbergen aan den Heer Philip Walraven.


Parijs, den 9. Februarij

Hooggeachte Vriend!

Ik ben in allen opzigte uwe schuldenaar - en ik zie tot mijn leedwezen, dat ik u bovenal verscheide antwoorden schuldig ben op nog onbeantwoord liggende brieven. O haal, haal de pen door de schuld, en ik zal die in het vervolg niet weder zoo hoog laten oploopen. Ik zal nu echter maar beginnen met uwen laatsten eens in te zien, want die ligt mij hoog, verschrikkelijk hoog. Gij zijt mij een onbegrijpelijk mensch, en ik wensch u bijna wat minder edelmoedig. Ik wacht uit uw' volgenden te verstaan, dat gij uit loutere edelmoedigheid Susanna zult gezegd hebben, dat gij glad en gaaf van haar afziet. Nu als ik acces van de ouders gekregen had, zou ik, bij het meisje, zij mogt haspelen zooveel zij wilde, ten minste langen tijd aanhouden, en wees zij mij dan af - wel nu, dan had ik nog maar mijn best gedaan - en de blaauwe scheen blinkt u nu

{==287==} {>>pagina-aanduiding<<}

toch door de kous heen. Ik weet wel, dat ik de redenen, die gij voor uw gedrag hebt, niet kan wederleggen. - Ik vond zelfs die woorden heel mooi, maar de betrachting bevalt mij dan in het geheel niet. - Daarenboven (evenwel ik hoop, dat ik hier geen heiligschennis zal begaan door van de heilige Susanna eenig kwaad te zeggen) Susanna met al hare voortreffelijkheden is een mensch en wel een meisje. - En, schoon ik de Hollandsche meisjes, niet naar de Parijsche maat meten wil; haar aandoenlijker zenuwgestel maakt haar voor spoediger indruksels en sneller overgangen vatbaar, dan gij u verbeeldt. Ik zou daarom veel aan den tijd bevolen laten: en die zou, zoo als 't vaderlandsche spreekwoord zegt, misschien voor u wel rozen baren. - Schoon ik wel de veranderlijkheid niet als eene bijzondere smet der sekse wil te last leggen, is zij 'er toch, tot geluk van ons mannen, niet geheel vrij van. Immers heb ik menig meisje de vrouw zien worden van een' jongeling, dien zij weinige weken te voren diep veracht had; zonder dat 'er eenige merkbare verandering in den persoon van dien jongeling, of deszelfs omstandigheden was voorgevallen... dan dat hij zich als minnaar bij haar vervoegd had. Schoon ik nu Susanna Bronkhorst van zoodanig eene zwakheid geheel vrij ken: is het 'er echter ook ver af, dat zij eenige ongunstige gevoelens ten uwen aanzien heeft aan

{==288==} {>>pagina-aanduiding<<}

den dag gelegd. 't Komt bij haar, zoo ik alles wel begrepen heb, maar op een klein artikeltje neêr, namelijk, of Susanna haren vriend Walraven zoo lief heeft, dat zij besluiten mag, om met hem te trouwen. Waarlijk hare begrippen van het huwelijk zijn mij zeer onverklaarbaar. Onlangs met een aardig Fransch meisje in de Tuilleries wandelende, stelde ik haar, zonder namen of plaatsen te noemen, uw geval voor, en de fijne onderscheiding, die uwe beminde tusschen vriendschap en liefde maakt. - In het eerst zag zij mij met haar groote bruine oogen met verwondering aan ... maar toen zij mij begreep barstte zij uit in lagchen - ‘o Mijn Vriend!’ zeide zij, ‘Thans zijn de huwelijken in Parijs minder gemeenzaam, dan voorheen; maar, als men zich aan zulke beuzelingen ging storen, zouden zij, binnen kort geheel uit de mode zijn.’
Maar men heeft, dit wil ik gaarne erkennen, hier van verscheide zaken geene kennis, en houdt ze alleen daarom onbestaanbaar met de menschelijke natuur, omdat men 'er in Parijs geen kennis aan heeft, en dat zij onbestaanbaar schijnen met de Fransche natuur. - Nu deze eigenschap hebben de Parijzenaars met de bewoners van de meeste, hoofdsteden der wereld gemeen, ja! alle individu's van groote volkeren schijnen individueel iets aan te nemen van de grootheid hunner natiën. Gij zult mis-
{==289==} {>>pagina-aanduiding<<}
schien om deze aanmerking lagchen, maar de hand op het hart, Walraven! kleeft ons Amsterdammers niet wat aan van het gevoel der groote uitgebreidheid van onze stad. Althans ik heb wel eens inwoneren van kleinere Steden en Dorpen 'er over hooren klagen, dat wij zoo wat op hen nederzien. - Maar dit in het voorbijgaan. En gij kunt mij deze aanmerking niet kwalijk nemen, daar wij beide geboren burgers van die stad zijn - en eige kan eige geen zeer doen. Gij ziet, dat ik in Parijs de Hollandsche spreekwoorden niet vergeet.
Wat doet het mij leed, dat ik u nu niet heb kunnen spreken, en, schoon ik mij niet vermeten wil, dat ik u den besten raad zou hebben kunnen geven; mij dunkt ik zou u toch terug gehouden hebben van den stap, dien gij nu reeds zult gedaan hebben. O mijn Vriend! indien de zaak zoo afgeloopen is, als ik ducht, dan zult gij vrees ik, ondervinden, dat, hoe zeer gij meester zijt van uwe hartstogten, de beslissing van de zelve u meer zal kosten, dan gij u voorstelt. - Wanneer uwe hoop geheel verijdeld is, zult gij eerst regt tot u zelven komen, en dan eens klaar beseffen, wat gij verloren hebt. O al kwijnt de plant der hope, al schijnt zij bijna gestorven, zoo lang zij nog niet afgesneden is, blijft het hart zich streelen; maar ligt zij eenmaal afgesneden daar neder, ja dan kunnen zich sommigen met het

{==290==} {>>pagina-aanduiding<<}

onherroepelijk onverbiddelijk noodlot troosten, maar die troost is niet zeer geschikt voor een verstandig en denkend wezen. Ik verbeeld mij nu, lieve Vriend! dat gij reeds in stille eenzaamheid, in eene soort van zwaargeestigheid verzonken nederzit, en dat de Wijsbegeerte en Godsdienst, van welke gij gewoon zijt al uwen troost te ontleenen, weigeren om u op te beuren. Nu, nu is het de tijd, dat de Vriendschap toeschiet, om haar' pligt te vervullen. Ik wenschte, dat mijne omstandigheden toelieten, om, al was het voor één veertien dagen naar Amsterdam te komen ... maar neen! daar valt mij iets anders, iets beters in.... En schoon ik juist niet dikwijls het genoegen heb, dat mijne ontwerpen in uwen smaak vallen, trouwens mijne ontwerpen zijn ook dikwijls zoodanig, dat zij uw smaak niet veel eer aan zouden doen, indien zij u behaagden; - nu echter geloof ik dat ik voor mijnen vriend Walraven iets heb uitgedacht, dat zijne volkomene goedkeuring weg zal dragen.
Laat, als uw ontwerp omtrent Susanna geheel mislukt is, alle verkeering met de overige Dames voor eene poos varen; ik meen, laat de Zanggodinnen en schoone Kunsten voor een oogenblikje aan haar zelve over; ja sluit ze op in uw studeervertrek.... Maak, dat gij hoe eer hoe beter naar Parijs komt, om in dezen draaikolk van vermaken en ver-
{==291==} {>>pagina-aanduiding<<}
strooijingen de kwellingen, die uw hart thans treffen, te laten verslinden. Ik beloof u, op den eersten wenk, dien gij maar geeft, gooi ik palet en penseelen op den grond, en rijd u te gemoet tot Brussel. O hoe verheugd zal ik wezen uw leidsman in deze stad te mogen zijn - hoe zal ik zorgen, dat niets, hetgeen maar eenigzins merkwaardig is, uw oog ontglippe... Zoo, zoo zal dan nog eens het oogenblik geboren worden, waarin ik ten minste in staat zal zijn aan mijnen weldoener, aan mijn' vriend eenige genoegens te verschaffen...
Als gij wat spoedig komt, zult gij alle de wintervermakelijkheden hier nog in volle kracht vinden, en ik geloof, dat Parijs u beter bij den winter, dan in den zomer bevallen zal. Hier is bijna alles, alles kunst - en bijna niets natuur. Nu in den winter maakt de natuur de poverste vertooning ... en dan is de kunst het verdragelijkste. Kom dus maar spoedig, als het u eenigzins schikt en vertoef hier zoo lang, tot dat de wond, die uw hart ontvangen zal hebben bij dezen laatsten schok, geheeld zal zijn.
Ik heb nog eene reden, om u de verwijdering uit Amsterdam aan te raden. Schoon ik wel weet, dat gij zulke vooroordeelen ontwassen zijt, die andere menschen zwaar drukken, zal het misschien u onaangenamer zijn, dan gij u voorstelt, dat dezen en genen eenen zijdelingschen glimlach, half beklagen-
{==292==} {>>pagina-aanduiding<<}
den, half bespottende, op u werpen om uwe mislukte poging, 't Zou u bovenal grieven, indien gij kort na die beslissing den Heer Kraaijestein ontmoette. Die hooghartige en baldadige knaap zou niet kunnen nalaten eenen zegepralenden blik op u te slaan: want hij zal zich zeker uit uwe nederlaag zijne eige zegepraal voorspellen, en zoo ik ducht met te veel grond. Want, hoe hoog ik Juffrouw Bronkhorst achte, uit alle uwe berigten blijkt, om u maar regt uit mijn gevoelen te schrijven, zoo zij niet op den Heer Kraaijestein verliefd was, zou zij mijnen vriend Walraven nemen. Ik geloof wel, dat zij zich zelf verbeeldt, dat zij niet verliefd is op den Heer Kraaijestein; althans dat zij alle pogingen doet, om het zich wijs te maken - maar de uitkomst zal leeren, dat zij zich zelve bedrogen heeft. Eindelijk, eindelijk zal de Lichtmis Kraaijestein over de deugdzame Susanna Bronkhorst zegepralen. - Zoo althans beschouw ik het, en zeker zal het Kraaijestein niet minder gunstig inzien, en uit dien hoofde zal zijne tegenwoordigheid u, in de eerde oogenblikken, ondragelijk zijn. Eenige weken, eenige maanden afzijns zullen alles verdooven.
Zie daar al geschreven, wat ik maar uit kon denken, om u naar Parijs te lokken, schoon ik wel overtuigd ben, dat, indien uw eige rede u niet overhaalt, om hier naar toe

{==293==} {>>pagina-aanduiding<<}

te komen, al mijn gekrabbel niet baten zal. Evenwel bij eene te leurgestelde liefde herneemt dikwijls de vriendschap hare half verloren regten. Niet dat ik dit op u in volle kracht wil toepassen; maar ik geloof toch, dat ik u gemakkelijker, in uwen tegenwoordigen toestand, naar Parijs zal krijgen, dan wanneer zelfs de flaauwste hoop op wederliefde u gekluisterd hield in die stad, waarin zich het voorwerp van uwe aanbidding bevond. Dan was 'er geheel geen gooi op.
Geeft het goed geluk weder, dat mijn zuster u aantrof, o groet haar. dan van haar broêr Frans, en zeg haar, dat schoon ik het heel slecht maak, met aan haar te schrijven, ik echter heel dikwijls aan haar denk, en wat zou zij 'er aan hebben, dat ik haar tusschen beide tien stuivers liet betalen, alleen, om haar te zeggen, dat ik heel welvarende ben ... want ik heb geen' tijd om haar die bijzonderheden van Parijs te beschrijven, waar naar ik weet, dat zij het nieuwsgierigst zijn zou. O dat clinquant van de mode moet gezien worden ... en eene pen als de mijne is althans niet in staat, om dit met de vereischte naïviteit te beschrijven. Ik zou wel zeggen, laat zij bij mij komen, als ik mij wat meêr gevestigd heb; maar ook ik heb liever, dat zij een Hollandsch meisje blijft, dan dat zij hier verfranscht zou worden. O ik ben zoo bang

{==294==} {>>pagina-aanduiding<<}

voor die halfslagjes. - Een verfranscht Hollander en een muilezel wekken bij mij hetzelfde onaangenaam gevoel op. - Het kost toch veel moeite zelfs voor een' man, om zijn karakter gaaf te bewaren. Ik geloof zelfs, dat dit voor den Hollander in Frankrijk moeijelijker is dan voor den Franschman in Holland. De Hollander is van een' zachten toegevenden aard; hij schilft en plooit zich gaarne naar de personen, met welke hij omgaat - hij stelt 'er zelfs eene eer in, om de zeden van anderen na te volgen, na te apen zou ik haast schrijven - en dus waar hij zich bevindt, neemt hij zoo veel mogelijk het karakter van het volk aan, waaronder hij verkeert, en te huisgekomen kleeft hem zooveel van die manieren aan, dat hij een belagchelijk figuur maakt onder zijn landgenooten, a] gaat hij zelfs zoo ver niet, als ik 'er een gekend heb, die zich geliet, als of hij te huis gekomen zijne moedertaal vergeten was - en in zijne geboortestad de weg, althans de naam der straten vergeten was. Ik weet niet, hoe sterk of zwak mijne zuster zijn zou in dit opzigt, maar ik kan immers van haar niet meer verwachten dan van zoovele van ons geslacht, die, als degelijke Hollanders uitgereisd, als ellendige verfranschte nietmetallen terug keerden. Met verlangen zie ik uw nader schrijven te gemoet, want, schoon ik zeker onderstel, dat de schoonste partij voor u zal verloren

{==295==} {>>pagina-aanduiding<<}

gegaan zijn - 'er blijft nog eene flaauwe hoop overig. O mogt aan die hoop voldaan worden, al schoot 'er de Fransche reis geheel bij in, hoe zou dit het genoegen vermeerderen van

Uwen opregten Vriend

Frans Verbergen.




{==296==} {>>pagina-aanduiding<<}

Twee en negentigste brief.

Mejuffr. Susanna Bronkhorst aan Lise Westhuis.


den Haag, 14. Februarij.

Waarde Lise!

Daar gij weet, dat ik altijd veel, zeer veel van u gehouden heb, en, zooveel mijne vermogens toelieten, gepoogd heb, u in alle opzigten gelukkiger te maken, geloof ik niet, dat het noodig is, dat ik u zeg, dat uw laatste brief mij zeer bedroefd beeft; bovenal doet het mij leed, dat mijn brief de onschuldige oorzaak is geweest, dat gij op eene zoo allezins onaangename en spoedige wijze het huis van mijn' Papa hebt moeten ruimen. Ik zou u hier nu wel eene geheele reeks van vermaningen van grooter voorzigtigheid kunnen bijvoegen, maar ik zie duidelijk, dat de list uw goed vertrouwen en eenvoudigheid verschalkt heeft.... Zoo dit eene les voor u is, is het eene zeer harde. - Op een' ander tijd en in andere omstandigheden zou ik mijn ongenoegen moeten te kennen geven over de verregaande vrijheden, dje gij gebruikt omtrent

{==297==} {>>pagina-aanduiding<<}

mijne Mama. Maar uw brief is in de opwelling van toorn en spijt geschreven, en ik zal dus ditmaal daar over mijne aanmerkingen terug houden. Uw ontwerp, om eens bij mij te komen en raad te plegen, wat best aan te vangen, kan ik niet geheel afkeuren; en daartoe zult gij wel zeer spoedig gelegenheid hebben, om het op eene gemakkelijk en onkostelijke wijze te doen, daar ik hoor, dat door den snellen dooi de schuiten reeds heden breken zullen. Te meer ben ik voor uwe overkomst, omdat zich hier waarschijnlijk eene gelegenheid met het begin der volgende maand voor u zal opdoen, - om zeer goed klaar te raken. Ik heb hier namelijk kennis gemaakt met zekere Mevrouw Meadows, een allerliefste verstandige Dame. Deze is voornemens, om in het begin van Maart niet ver buiten den Haag, een klein Buitengoed te betrekken, en ik heb reeds met haar over u gesproken, daar zij gaarne twee meiden zou hebben, en zij met een nog niet klaar was. Toen ik haar van u sprak, zoo als ik heden gedaan heb, wierp zij mij tegen, dat schoon zij alles goeds van u uit mijne narigten verwacht, zij echter gaarne u van te voren eens zou zien. Zij had ook met reden veel 'er tegen, dat gij zoo vaardig waart met het overbrieven van het geen 'er in het huis mijner ouderen was voorgevallen; ‘want, schoon 'er bij eene weduwe als mij,’ zoo liet zij zich hooren,

{==298==} {>>pagina-aanduiding<<}

‘juist geene zaken van belang gebeuren zullen, is het voor niemand aangenaam, dat hij eene dienstbode verdacht houdt van eene genegenheid, om buitenshuis familiezaken te verpraten.’ Ik heb u zoo veel mogelijk verdedigd, uw gedrag, zoo als ik het wezenlijk houde, toeschrijvende aan eene te vergetrokken genegenheid voor mij, die u, zoo als het geval meer is, de naauwkeurige kieschheid van uwe overige betrekkingen had doen schenden, terwijl ik zelfs 'er bijvoegde, dat de onstuimigheid van zeker persoon, en de onverdiende haat, dien zij mij schijnt toe te dragen, u zeker verder had uitgelokt, dan ik anders van uw hart verwacht zou hebben. In 't kort, Lise! ik heb u zooveel verontschuldigd, als met de waarheid bestaanbaar was, want hoe gaarne ik u bij Mevrouw Meadows om meer dan ééne reden geplaatst zou zien, gij kent mij te wel, dan dat gij verwachten kunt, dat iets in staat zou zijn, ten wiens gevalle ook, de strikte waarheid te kort te doen. Hoe het zij, kom bij mij over, al was het overmorgen, dan zal ik u aan Mevr. Meadows presenteren, en ik twijfel niet, of als zij u ziet, zult gij haar wel aanstaan, en zij zal uit uw gelaat lezen, dat meer loszinnigheid, dan kwaad opzet u vervoerd heeft tot de fouten, die haar niet hatelijker kunnen zijn dan mij.
Ik heb, zoo als ik schreef, eenige redenen,

{==299==} {>>pagina-aanduiding<<}

waarom ik eenigzins 'er op gesteld ben, dat gij in den dienst van Mevr. Meadows komt. - Behalve dat zij eene zeer schrandere en brave Dame is, en u dus een nuttig voorbeeld in alle opzigten geven kan, want het goed of kwaad voorbeeld der Heeren en Mevrouwen werkt meer op het verstand en het hart hunner dienstboden, dan zich velen verbeelden, immers het zou anders wel wonderbaar zijn, dat meestal brave lieden brave dienstboden hebben - maar behalve dit, Lise! zou het mij ten uiterste aangenaam zijn, dat gij niet in den Haag, maar op een dorp eenigen tijd diende. Gij zijt een goede lieve meid, maar ik heb reeds gemerkt, zoo aan uwen opschik, als aan uw verder gedrag, dat gij eene overhelling hebt tot pracht en vermaak. En daarom, hoe aangenaam, hoe plaisierig gij u het leven der dienstboden in den Haag voorstelt, daarom zou ik u juist zeer ongaarne in deze drokke en woelige plaats bij deze of gene voorname lieden zien dienen. Want, schoon hier zeer vele zeer brave en ouderwetsch-vaderlandsche menschen wonen, ik geloof, dat den Haag eene zeer gevaarlijke plaats is voor lieden van den lageren levenskring. Door vermenging van eene menigte vreemdelingen, deze plaats natuurlijk eige, en andere redenen is hier de verleiding en het zedebederf in zekere opzigten grooter, dan in eenige andere plaats in dee landen, althans zoo heb ik

{==300==} {>>pagina-aanduiding<<}

dikwijls van kundige en onbevooroordeelde lieden gehoord, en mijne geringe ondervinding doet mij denken, dat die waarneming op de waarheid gebouwd is. - Het zou mij daarom zeer veel leed doen, indien ik een zoo goedhartig en onbedreven schepsel als waarvoor ik u houde, blootgesteld zag aan een gevaar, aan het welk gij bijna onmogelijk tegenstand zoudt kunnen bieden. - Op het stille land, in tegendeel, zult gij zelfs afgetrokken van die verstrooijingen, waaraan gij te Amsterdam blootgesteld geweest zijt, meer u zelve wedervinden. - Het huishouden van Mevr. Meadows is van kleinen omslag - en 'er zal voor u wel een uurtje overschieten, om die kundigheden uit te breiden, die ook in uwen levensstand het menschelijk geluk wezenlijk vergrooten. Gij weet wel wat ik bedoel, Lise! - Nu als gij overmorgen met de schuit van zeven uur van Amsterdam vaart, dan zijt gij ten half zes in den Haag en ik zal iemand aan de schuit zenden, om u af te halen. Dan kunt gij dien nacht wel aan het huis van Madam Gibbon logeren. Ik hoop u dan in volkomen welstand te zien en ben als altijd

Uwe toegenegene Vriendin

Susanna Bronkhorst.




{==301==} {>>pagina-aanduiding<<}

Drie en negentigste brief.

Mejuffr. Charlotte Elzevier aan Mejuffr. Susanna Bronkhorst.


Rotterdam, 15. Februarij.

Waardste Vriendin!

Gisteren zou ik uwen brief van Zaturdag wel beantwoord hebben, maar, behalve, dat ik tweemalen te kerk geweest ben, want Mama was 'er zeer op gesteld, dat ik haar beide keeren vergezelde, was 'er 's avonds een familiepartijtje, en ik wilde u niet zoo maar ter loops schrijven. Ik was geheel niet verwonderd, dat u de grootste verontwaardiging aangegrepen had, bij gelegenheid dat gij het allerschandelijkst en snoodst gedrag van Kraaijestein, ten aanzien van de nicht van Madame le Grand, verstond. Hoe kon eene Dame van zooveel verstand als Mevr. Meadows een oogenblik over de waarheid van het verhaal twijfelen? Ten allen overvloede ben ik heden morgen nog eens bij Madame le Grand geweest - en ik begon naauwelijks hetzelfde punt weêr aan te roeren, en vroeg, daar ik

{==302==} {>>pagina-aanduiding<<}

zeide om den wil van mijne vriendin, zeer veel belang te stellen, om wegens den Heer Kraaijestein naauwkeurig onderrigt te zijn, of het geen zij mij voorleden week wegens haar Nichtje verhaald had, in allen deele waarheid was, of de oude vrouw kwamen de tranen in de oogen - ‘Twijfel 'er niet aan,’ zeide zij met eene treurige stem, ‘twijfel 'er niet aan; 't is zoo waar, Juffr. Elzevier! als ik hoop zalig te worden - maar om u te overtuigen. - Ga met mij in de zijkamerdaar zal ik u eenige brieven van hem laten zien, die hij aan Saartje geschreven heeft, en die ik, na haar vertrek gevonden heb....’ Zij ging daarop met mij naar binnen, doch eer zij de papieren zocht, vertoefde zij weder eenige oogenblikken bij het portrait van haar Nichtje, mij toevoerende: ‘O wat was het toch een fraai meisje, en het doordringend verstand en levendig vernuft schitteren uit hare oogen ... o ik blijf 'er nog dikwijls voor staan en dan denk ik: Wat heb ik menigen genoeglijken avond met haar doorgebragt, voor dat die ondeugende man haar leerde kennen! Zij las mij dikwijls iets voor uit den eenen of anderen schrijver, dat mij de tranen uit de oogen kwamen. - Den Ouderdom van Feith heeft zij mij geheel voorgelezen. Ik herinner mij nog, hoe zij bij zeker gedeelte, waar de Dichter spreekt, hoe Cats

{==303==} {>>pagina-aanduiding<<}

thans bij velen een gesloten boek is (*) mij toevoegde:’ ‘“Lieve Tante! Dat zal, hoop ik, nooit op mij toepasselijk worden.... Zou de Dichter dat niet wat te sterk gekleurd hebben?”’ - ‘en nu ... en nu ... o Juffrouw Elzevier! wist gij, wist gij, welke taal ik haar niet alleen over dat stichtelijk Boek, maar zelfs over den Bijbel heb hooren voeren - eer zij mijn huis verliet... Fijn ben ik niet, geheel niet, maar wat is een mensch zonder Godsdienst!’ - Nu haalde Juffrouw le Grand een rolletje brieven, geschreven door Kraaijestein aan Mejuffrouw Sara Lindenberg, voor den dag ... ‘Zie daar,’ zeide zij,

{==304==} {>>pagina-aanduiding<<}

‘zie daar de bewijsstukken die, zoo 'er nog een schaduw van twijfel bij u overbleef, u volkomen kunnen overtuigen ... maar 'er staat te veel in, en ik ben te diep ontroerd als ik ze inzie, steek ze bij u. Juffrouw Elzevier ! gij kunt ze op uw gemak eens nakijken, en kan het tot het behoud van uwe vriendin dienen, laat zij ze vrijelijk lezen... Ik ben onverschillig, of ik ze weder krijg of niet, want zij veroorzaken mij altijd eene nieuwe ontroering.’ Ik stak daarop de brieven bij mij, en heb dezelve ingezien ... gelezen durf ik niet zeggen, want ik heb op vele plaatsen mij geschaamd, en op anderen ben ik zoo diep verontwaardigd geworden over den grooten booswicht, dat ik ze van mij wierp, zoo ver zij wilden vliegen. Ik sluit dus de Fragmenten van dien verleider hier in - en, o neem het mijne vriendschap toch niet kwalijk, lieve Suse! ik bid u, bij het behoud van uwe eige ziel, indien 'er ooit in uw hart het allergeringste beginsel van Liefde, van genegenheid voor Kraaijestein heeft plaats gehad, waarover ik toch altijd getwijfeld heb, lees dan deze brieven en ziet in welk een allerafgrijsselijkst gevaar gij u bevinden zoudt, dat gij, God dank, tot heden ontworsteld zijt. Zoo zal dan de droevige val van Sara Lindenberg dienen, om mijne voortreffelijke vriendin te behouden. Lees alleen maar de schilderij, die de ondeu-
{==305==} {>>pagina-aanduiding<<}
gende man van het huwelijk maakt, ik heb den brief dubbel gevouwen, en dat gedeelte is alleen geschikt om u te overtuigen van zijne Grondbeginsels, die geschikt zijn, om de geheele orde der maatschappij te verstoren (*).

{==306==} {>>pagina-aanduiding<<}

Laat nu Mevr. Meadows die brieven eens zien, en zij zal, al had zij het ongeloof van

{==307==} {>>pagina-aanduiding<<}

Thomas, overtuigd worden. Ik verhaalde zoo alles aan mijn Papa, bij gelegenheid, dat wij eene kleine wandeling heden op den middag deden en hoe of Mevr. Meadows nog twijfelde... Na eenige oogenblikken zwijgens zeide hij: ‘Die Mevr. Meadows moet eene uitmuntend groote hoeveelheid van menschlievende gevoelens bezitten, om nog eenige gunstige gedachten over een' man als Kraaijestein te koesteren. Zonder echter, die Dame een oogenblik te verdenken, Lotje! moogt gij wel onthouden, dat het al te gunstig spreken over lieden van een, bekend slecht karakter, en het verkleinen van derzelver misdaden, menigmaal voortkomt uit eene zeer onzuivere bron, uit een hart, dat zelf aan groote gebreken schul-
{==308==} {>>pagina-aanduiding<<}
dig is.’ - Gij zijt zeer streng Papa, hernam ik, waarlijk ... ‘Ik begrijp u,’ zeide hij, ‘strenger, dan gij met den pligt van een braaf mensch en Christen bestaanbaar acht.... Maar, Lotje! men moet, men mag niet toegeven, als het op het punt van deugd en ondeugd aankomt. Men mag den booswicht beklagen, maar men moet zijne boosheid niet bewimpelen.... Een welgesteld hart kan zijnen afkeer tegen de ondeugd niet verbergen; zoo min als een zuiver gehoor een' valschen streek op een viool goedkeuren. Alle brave lieden van alle tijden hebben eene edele verontwaardiging aan den dag gelegd voor verharde booswichten, terwijl zij medelijden koesterden en betoonden over struikelingen, en kleinere gebreken. Heeft niet zelfs het grootste voorbeeld van Deugd en Menschenliefde, bij onderscheide gelegenheden, zijn' gevoeligsten afkeer aan den dag gelegd tegen verharde boosdoeners, ja het wee zelfs over hen uitgesproken? - en schoon hij nimmer zondigde, gloeide hij van toorn op het gezigt van huichelarij en baatzucht, die den Godsdienst met voeten traden. Ik ben altijd bang voor lieden, wier Zedekunde zoo toegevend is, dat daardoor de eerste beginsels waarop de geheele Zedekunde rust, zouden verloren gaan.’ - Gij zult echter dit gesprek van mijn' Papa wel voor Mevrouw Meadows verbergen.

{==309==} {>>pagina-aanduiding<<}

Ik houd haar voor eene zeer brave Dame, en het zou mij dus leed doen, dat zij in achting hierdoor bij u daalde, of dat zij wetende, dat ik u dit geschreven had, mogelijk omtrent mij ongunstige gevoelens zou koesteren.
Ik kan, gelijk gij ziet, niet nalaten, om mijne ouders somtijds wat uit uwe brieven mede te deelen, zoo deed ik ook aan mijne Mama uit uwen laatsten het gedeelte, dat het gebed raakte. Zij was daarover zeer getroffen, en keurde uwe denkwijze over hetzelve in het algemeen goed. - Alleen voegde zij 'er bij: ‘Lotje! De afstand tusschen het Opperwezen en den mensch is zeker oneindig; de mensch mag zeker niet zoo trotsch zijn, om te denken, dat zijne gebeden eenige verandering zouden maken in het ontwerp van den Oneindigen in het algemeen, maar, zoo God de Vader is van het geheel menschdom, wat zou hem kunnen beletten, om op de ootmoedige bede van een zijner verstandelijke wezens in de schakering der zaken zoodanige verandering daar te stellen, als meest bevorderlijk zijn met deszelfs wezenlijk geluk. Maakt zelfs die verootmoediging hem geen geschikter voorwerp om de afgebedene weldaad te ontvangen?’
Alles wat gij schrijft over het Codicil van Grootemama ten uwen aanzien heb ik met veel deelneming gelezen, en mij dunkt, gij kunt aan

{==310==} {>>pagina-aanduiding<<}

den inhoud van dezen brief zelven zien, dat mij, het geen gij daar over onze vriendschap zegt, in eene zeer ernstige luim gebragt heeft. Ja, mijne lieve! ik hoop, dat onze vriendschap, geboren uit zekere wederzijdsche overeenstemming, meer en meer zal gevestigd worden op den grondslag van Deugd en Godsdienst; en eene hoogte bereiken, die haar zelfs over graf en dood doet zegepralen. -
Van mijne vriendschap hoop ik u eerstdaags wel eene kleine maar wezenlijk proeve te geven, daar ik nog deze week weder in den Haag denk te zijn, want Papa vooral kan hier niet langer blijven, en de noodzakelijkste schikkingen zijn daargesteld. Dan, dan hoop ik, daar gij in het gelukkig geval verkeert, dat het ouderlijk huis genoegzaam voor u gesloten is, dat gij weder bij ons zult komen. Ik kan mij niet verbeelden, dat gij u veiliger bij Madam Gibbon zoudt verbeelden te zijn, dan bij ons, tegen de aanslagen van Kraaijestein. Zelfs Papa, geloof ik, zou, als het 'er op aankwam, den knaap, hoe vermetel ook, wel durven staan. Zoowel mijne Mama, als hij zijn 'er op gesteld, dat gij, zoo ras wij in den Haag terug zijn, bij ons uw intrek neemt, zonder deswegens eenige komplimenten te maken.
Omdat gij het verkiest, zal ik mij matigen van aanmerkingen te maken over het verfoeijelijk schepsel, dat gij in de droevige noodzakelijkheid zijt, om Mama te moeten noemen.

{==311==} {>>pagina-aanduiding<<}

Ik zal alleen zeggen, dat ik hartelijk medelijden heb met uwen Papa. Geloof mij, Suse! zijn brief, die hier nevens terug gaat, heeft mij tranen gekost. - Eerst zulk een' schat te bezitten, als uwe overledene Mama en nu eene ... die door hare bespottelijke jaloezij gedreven, hem dwingt het levendig afbeeldsel van die deugdzame vrouw uit zijn huis te bannen.... Zeker zal 'er de vrees voor Kraaijestein ook wel iets toe doen, maar, o dat de man, van welke ik meer zou willen zeggen, uw Papa niet ware. In der daad, Suse! de lafhartigheid is al eene zeer groote fout, en vervoert den mensch tot zoovele, zoo niet tot meer, misslagen dan de trotschheid.
Ik verheug mij hartelijk, dat Wimpje zulk eene Gouvernante getroffen heeft, en van die vreugde zal ik u reden geven. Ik weet wel, Suse! gij zijt een vijandin van Carricaturen, daar dezelve in vele gevallen met den goeden smaak strijden, maar zoudt gij niet denken, dat een meisje als uw zuster Wimpje, die toch nog eenigzins onder de kinderen mag gerangschikt worden, beter door zulke Carricaturen van Coquetterij, als Mevr. Bronkhorst (foei dat zij ook uw' naam voert,) en de Mademoiselle het hatelijke van dat gebrek zal leeren kennen. Kinderen hebben liever eene grove houtsnede print, dan de fijnste gravure van Picart. Ik houd mij verzekerd, dat Wimpje beter de gebreken der Coquette-
{==312==} {>>pagina-aanduiding<<}
rij uit zulke monsters leeren zal, dan wanneer zij met meer geraffineerde Coquettes, die wij wel kennen, omgang had. Die zijn minder hatelijk, maar daarom gevaarlijker. Ik dank u nog duizendmaal in mijn hart, dat gij mij een' zoo fijnen takt op dat onderwerp geleerd hebt: want dat komt mij oneindig te pas ... Eene Coquette, al is zij 'er maar eene in het miniatuur, kan geene ware vriendin zijn. Zij is de eerste persoon der schepping ... maar wat schrijf ik over dit onderwerp aan u, die mij zelve bij zeker gelegenheid, toen gij duchtte, dat ik met derzelver vergift besmet was, zoo ernstig onderhield. Ik denk dus, dat gij uw zuster Wimpje bij deze gelegenheid ook onder handen nemen zult.
Hoe spijt het mij van uwe Lise. Gij hebt altijd met dat meisje veel op gehad, en dus zal zij het zeker verdienen. In ons huishouden komt somtijds in een half dozijn jaren geene verandering van dienstboden, en ik heb 'er nu ook geen in het oog, anders zou ik Mama wel kunnen bepraten, om het ook met Lise eens te wagen. Ook dat meisje is een slachtoffer van die afgrijsselijke ... Waartoe, tot welk goed einde kan toch uw Papa ooit aan dat schepsel zooveel kennis gekregen hebben, dat hij haar tot zijne vrouw gevraagd heeft? - en waarom is 'er geen goede geest tusschen beide gekomen, welke dien man bewaard heeft voor het grootste ongeluk, dat

{==313==} {>>pagina-aanduiding<<}

een' man op de wereld treffen kan - gehuwd te zijn aan eene oude booze speelzieke Coquette? - maar Basta! ... Zou ik het laatst ook doorschrabben; maar neen! het is waarheid... Papa roept, dat, zoo ik binnen drie minuten mijn brief niet beneden breng, hij dezen avond niet weg kan. - En daar ik voor het tegenwoordige u toch niet meer te zeggen heb, zal ik dezen maar sluiten met de opregte en welmeenendste betuiging dat ik ben

Uw hartelijk genegene Vriendin

Lotje.

P.S. Als ik in den Haag kom, breng ik u den ring mede. - O ik moet het genoegen hebben u dien te mogen overgeven!




{==314==} {>>pagina-aanduiding<<}

Vier en negentigste brief.

Mejuffr. Sara Lindenberg aan den Heer Louis Kraaijestein.


den Haag, 16. Februarij.

Schrik niet, mijn Heer Kraaijestein! ik heb eenige rusie gehad met uwe adorable: eenige rusie, althans van mijne zijde, want Santje heeft even als in alle andere passien, hare gramschap ook al heel wel in bedwang. Bij mij was het louter spel, en ik kon dus het gevecht eindigen wanneer ik wilde. Gij zult wel nieuwsgierig zijn. Nu dat zij zoo. - Heeren der Schepping! Dan is de nieuwsgierigheid niet alleen het erfgoed der vrouwen. De Zonen van Papa Adam hebben daarvan zoowel hunne kompetente portie, als de Dochters van Mama Eva. Ik denk ook dat de oude Heer ons aller grootvader (si dîs placet, zeî mijn Vader zaliger, als het 'er spande) mooitjes nieuwsgierig geweest is, naar den smaak van den appel, waar van Mama Eva het sap langs den mond liep.... Maar de mythologie der Joden daargelaten, want gij zult liever van een historietje hooren, dat ruim

{==315==} {>>pagina-aanduiding<<}

vijf duizend jaren jonger is, dan zelfs de geleerde Petavius dien tijd gesteld heeft. Ja ik heb rusie gehad met Santje - en ik heb de questie gezocht ... word niet boos. Alles is geschikt ... maar gij zult liefst weten hoe. Nu luister dan aandachtig. De vrouwelijke Orestes van Susanna (wat wilt gij, o mannen! dat 'er geene vriendschap tusschen de vrouwen bestaan kan, zoo als 'er tusschen u plaats heeft!) Juffrouw Lotje dan, die uwe belle had overgebriefd, dat ik in qualiteit als Mevr. Meadows dat begrijpt gij - uw gedrag ten aanzien van zeker Saartje Lindenberg aanmerkelijk vergoelijkt en verzacht had (waar ging ooit de vergeeflijkheid verder mijn Heer Kraaijestein?) door in twijfel te trekken, of alles, wat Tante le Grand daaromtrent wilde zweren, waarheid was; Juffr. Lotje had nader onderzoek bij mijne Tante gedaan, en alles, alles was volkomen bevestigd geworden. Tante had haar zelfs Brieven laten zien, die gij aan mij geschreven hebt, om de goede Dame te overtuigen van de waarheid der feiten. Susanna Bronkhorst las mij dat alles zoo maar gaaf voor, en ik hoorde het met veel aandacht aan. Er waren waarlijk gedeeltens in den brief, waar bij ik mij verbeeldde, dat mijn hart sneller jaagde dan anders. Evenwel ik zeide tegen mijn kloppertje. Kst daar! net zoo als Toby tegen zijn Lord zegt - en alles was

{==316==} {>>pagina-aanduiding<<}

in volmaakte orde. Maar 'er kwam in dien zelfden eene reflectie op Mevrouw Meadows, gemaakt door den ouden Heer Elzevier; een schrandere vent zeker! maar die gaf mij gelegenheid, om eens uit een ander vat te tappen, dan de onnoozele Suse verwacht had. Verbeeld u die doorslepen vent keek met zijn advokatengezigt onder de voile van mijn hart. - Hij zeide van mij: ‘Ik ben altijd bang voor lieden, wier Zedekunde zoo toegevend is, dat daardoor de eerste beginsels, waarop de Zedekunde rust, zouden verloren gaan.’ Nadat hij van te voren had aangemerkt, dat het al te gunstig spreken van een bekend slecht karakter (dat was een snuifje voor u mijn Heer!) en het verkleinen van derzelver misdaden, menigmaal voorkomt uit eene zeer onzuivere bron, uit een hart, dat zelfs aan zeer groote misdaden schuldig is. Dit alles deelde mij Juffrouw Bronkhorst, zelfs tegen het oogmerk van hare vriendin, zoo als mij naderhand bleek, mede ... maar nu oordeelde ik het mijne zaak, om mij in mijne volle grootheid te vertoonen. Gij hebt wel eens lagchende gezegd, dat ik mooi den slag heb van boos te worden. Hoe dat zij, Mevrouw Meadows had die passagie naauwelijks gehoord, of zij zeide: Het doet mij leed, Mejuffrouw Bronkhorst! - het doet mij leed, dat 'er met mijn persoon door uwe vriendin zoo vrijmoedig wordt omgesprongen, (met

{==317==} {>>pagina-aanduiding<<}

mijn' waaijer hevig waaijende, daar ik mij in postuur stelde, en eene kleur kreeg). Ik ben eene fatsoenlijke vrouw, Juffrouw Bronkhorst! en verdien niet, dus getracteerd te worden door iemand ter wereld. Ik weet niet, dat ik ooit de jonge Juffrouw Elzevier eenigzins getauxeerd heb, en ook niet van waar haar die vrijheid aanwaait, om, als haar Papa goedvindt eenige honende expressien omtrent mij te gebruiken, die zoo raauw aan u over te brieven. 't Is wel een zeer hatelijke explicatie, die mijn Heer Elzevier zich omtrent mij veroorloofd heeft. Maar lieden, die zoo gestreng en ergdenkend zijn omtrent anderen, gebruiken dikwijls die gestrengheid tot een mom van hare eige grove gebreken. Althans hij mogt Mejuffrouw zijne Dochter wel andere inductien geven, dan zou zij zoo arrogant.... Naauwelijk was 'er dat woord uit, of Suse vatte vonk: ‘Arrogant, arrogant,’ zeide zij - ‘mijn Lotje arrogant.... Neen! Mevrouw Meadows! alles heb ik u kunnen laten zeggen, maar nu gij mijne Vriendin beleedigt, moet ik spreken.’
Ik: Spreek vrij, Juffrouw Bronkhorst! Ik heb uwe Vriendin niet eerst aangevallen, maar zij vondt goed een' uitval op mij te doen, die zij niet kent. Zij legt haar' Papa die woorden in den mond, maar wie weet... Ik heb al lang gemerkt, dat het haar hin-
{==318==} {>>pagina-aanduiding<<}
derde, dat 'er eene vriendschap tusschen u en mij ontstond. Maar kleine zielen zijn alleen voor jaloezij vatbaar.
Susanna: Ik verzeker u, Mevr. Meadows, dat mijn Lotje [hoe lief niet waar?] dat mijn Lotje dat verwijt niet verdient. In tegendeel zij was uitnemend te vreden, dat ik in u zulk eene vriendin gevonden had...
Ik: En waarom stelt zij mij in zulk een leelijk daglicht?...
Susanna: Had ik kunnen verwachten, Mevrouw! dat gij u de reflectie van den Heer Elzevier eenigzins aan zoudt trekken, ik zou mij wel gewacht hebben u mijnen brief zoo gul mede te deelen. Ik had verwacht, dat gij met mij over de aanmerking van dien Heer gelagchen zoudt hebben. Nu bedroeft het mij, dat ik, tegen mijnen dank; zelfs tegen het verzoek van mijne Vriendin aan, u dat gedeelte van den brief heb voorgelezen. In het vervolg ...
Ik: In het vervolg zult gij wel voor mij verborgen houden, wat kwaaddenkende argwaan, en vermomde jaloezij tegen mij in het heimelijke afgeven; dan zal ik nog minder in staat zijn, om mij tegen de in het donker geschoten pijlen te verdedigen.
Susanna: Weinig had ik gedacht, dat mijne te gulhartige mededeeling gelegenheid zou gegeven hebben tot dezen twist - maar, ja nu ik het inzie, kan 'er in de wijze waarop

{==319==} {>>pagina-aanduiding<<}

mijne Vriendin schrijft, iets beleedigends gevonden worden; ik verzeker u echter, Mevrouw Meadows! - ik verzeker u, wat Lotje aangaat, dat zij geene de minste bedoeling gehad heeft om u te beleedigen. Ik verzoek u verschooning voor hare onbedachtheid.
Ik: Nu wij zullen het 'er maar bij laten Juffrouw Bronkhorst, en dat onder ééne voorwaarde.
Susanna: (met vrij wat drift) En die is?
Ik: Dat gij voortgaat, gelijk gij gewoon zijt, mij de brieven van uwe Vriendin onbewimpeld mede te deelen, want nu ik eens gezien heb, dat zij (misschien zonder oogmerk) mij bij u in een mingunstig licht wil doen voorkomen, zou ik al ligt het zwak hebben van mij te verbeelden, dat 'er iets ten mijnen nadeele in hare brieven vervat was. Anders heb ik nooit eenige begeerte naar eens anders zaken; maar ik erken gaarne, dat ik het nog zoo verre niet in de zelfsverzaking gebragt heb, of het doet mij leed, dat eene kwalijk geplaatste jaloezij eene mij zoo dierbare vriendschap, die nog maar even wortel geschoten had, zou pogen uit te roeijen.
Susanna: Ik beloof het u Mevrouw Meadows! ik beloof het u. Gij zult de getuige zijn van het geen mij in het vervolg Lotje schrijft. - Waarlijk zij is te braaf, om zoo door u verdacht te worden.... En immers onze vriendschap zal niet lijden door een algemeen

{==320==} {>>pagina-aanduiding<<}

gezegde van eenen man, die de eer zelf niet heeft van u persoonlijk te kennen....
Gij ziet, Kraaijestein! - de vrucht van deze mijne gramschap is, dat ik nu altijd de deelgenoote der geheele briefwisseling wezen zal, en ik denk, dat Suse hare vriendin wel waarschuwen zal, om in het vervolg veel van mij te schrijven. Ik kan ook zulke reflectien niet velen. - Nu was het anders vrij hooge hartje van Suse vernederd - en zoo week als boter - Ik had het toch ook wat grof gemaakt - en dus moest 'er een pleister op - en die was gelukkig bij de hand.
Terwijl wij nog over dit onderwerp aan den gang waren, liet zich een dienstmeisje aandienen, en wie was dat anders, dan de beminde Dienstmaagd van Suse. - Lise geheeten, die door hare Mama uit den dienst gejaagd, nu haar toevlugt nam tot hare jonge Juffrouw. Zij had mij dat kind reeds aan willen praten, als eene geschikte dienstbode; wanneer ik naar Loosduinen trek. Gij kunt wel denken, dat ik niet zeer gesteld ben, om daar een confidente dienstbode van Juffr. Suse te hebben, maar met dat alles, ik wist niet, hoe ik mij beter op nieuws zekerder in hare gunst zou wikkelen, dan door die meid aan te slaan. 't Was een aardig tooneeltje, om de vriendschap tusschen Juffrouw Bronkhorst en hare Lise te zien. - Zij begonnen beide van blijdschap, of wat weet ik waarom? te

{==321==} {>>pagina-aanduiding<<}

schreijen, toen zij elkander zagen - en fatsoenshalve was ik ook zoo diep bewogen, dat ik mijn' zakdoek voor den dag haalde, om de tranen uit mijne oogen te persen. - Toen de Lamentoso - en Lachrymoso uit was, begon ik Lise te beklagen, te bewonderen - en verraste Suse met te zeggen: dat, schoon ik wat gehuiverd had, daar ik Lise niet kende, om haar te engageren, ik echter op het eerst gezigt wel merken kon, dat wij elkander lijken zouden, en dat ik dus met den eersten Maart, haar in mijn' dienst zou nemen ... als het meisje 'er niet tegen had. - Alweêr - alweêr een huilpartij ... Lise huilde van blijdschap - en Suse zou bijna van den weeromstuit gehuild hebben. - En nu - nu was de breuk geheeld - en Lijs Langtong, want ik geloof, dat zij zoo heeten moest, bij mij verhuurd. Ik zal haar behandelen, als ik te Loosduinen ben, zoo als de Mogendheden de Ambassadeurs van andere Mogendheden gewoon zijn; dat is, niet juist als een spion, maar met alle mogelijke omzigtigheid. Susanna is regt bevreesd, dat zij mij beleedigd heeft. Nadat Lise vertrokken was, begon zij met nieuwe verschooningen - en het doet mij leed - en zoo ik geweten had - maar nu was Mevrouw Meadows de groote vrouw. 't Was maar zoo eene opbruising van mij geweest - alles was nu over - geheel over. - En ik begon zelf te merken, dat ik de

{==322==} {>>pagina-aanduiding<<}

zaak veel te hoog had opgevat... Ziet gij nu wel, Kraaijestein, waar dit alles op uit moet loopen? Op den togt van Susanna naar Loosduinen - en op eene verkoeling van die heele warme vriendschap tusschen die twee hartelijk beminnende vriendinnen. Is Susanna bij mij te Loosduinen - al heeft zij dan ook haar schildknaap Lise bij zich - en heb ik haar losgemaakt van de familie van Elzevier ... maar gij verstaat mij -
De oude Heer Elzevier moet ik toch leeren kennen ... maar hij zal mij niet nader leeren kennen, dat verzeker ik hem. De karel had geen ongelijk in hetgeen hij van mij zeide - en wie is de oorzaak dat ik ben, die ik ben? ... Verbeeld u, Kraaijestein, dat ik door Susanna Bronkhorst gedurig Sara Lindenberg moet hooren beklagen. - Ja! ja! 'er komt wel eens een brandende traan in mijne oogen op - die, zoo gij in mijne nabijheid waart, gloeijende op uwe hand zou kunnen vallen - maar al viel hij zoo op uw hart - dat was immers reeds sedert lang verhard tegen vrouwen tranen en ook tegen die van

S.L.




{==323==} {>>pagina-aanduiding<<}

Vijf en negentigste brief.

De Heer Jakob Bronkhorst aan. Mejuffr. Susanna Bronkhorst.


Hamburg, den 12. Februarij.

Geliefde Zuster!

Gij zult wel vreemd staan op te zien, dat ik in Hamburg ben, maar ik kan het nu niet langer uithouden, of ik moet u schrijven. Men heeft te huis niet anders geweten, of ik ging naar Utrecht - want de zaak was een geheim. Er is hier een kantoor van den Heer I*** waarmede Papa sedert vele jaren gedaan heeft, en vele tonnen omgezet: omtrent de soliditeit van hetzelve hadden wij ongunstige berigten ontvangen, en Papa oordeelde best, dat ik hals over hoofd, daar wij eene aanmerkelijke somme van hetzelve moeten hebben, naar Hamburg zou vertrekken, om daar alles te doen, wat mogelijk was, om ons te bergen. Verscheide andere Amsterdamsche kantoren waren daarbij even als wij, schoon voor kleiner sommen geintresseerd. - Maar tot mijn groot leedwezen heb ik de zaken zoodanig, ja erger gevonden, dan wij ons hadden voorgesteld -

{==324==} {>>pagina-aanduiding<<}

het kantoor is thans gesprongen - en 'er zal zeer weinig van te regt komen. Gij begrijpt dus, Suse! dat dit bijlangna voor mij geen plaisierreisje geweest is; zulk eene geheime commissie, van zoo eene hakerige natuur, en die dan zoo ellendig afloopt, en dat in het hartje van den winter: want onder ons gezeid, onder ons gebleven, Suse! ons kantoor krijgt 'er dan een' verschrikkelijken klap door. - Ik blijf hier nog eenige dagen, om op het een en ander orde te stellen, en dan zal ik de terugreis aannemen. - Ik vrees, dat ik bij Papa niet heel welkom zijn zal. Doch wat maak ik u het hoofd moê met kantoorzaken; maar gij begrijpt, het ligt mij hoog. Gij weet, dat ik altijd szoo een hart voor het kantoor gehad heb; en dan zulk een zware slag....
Ik ben in het midden van al de onaangenaamheid, die ik heb, tusschen beide regt nieuwsgierig, hoe het toch met u gaat. Ik heb, dit begrijpt gij, van Papa daaromtrent niets vernomen, want die heeft mij over niets anders dan over negotiezaken geschreven. Ik hoop toch, dat gij nu reeds lang te huis zult zijn, want ik denk, dat alles met Kraaijstein zal zijn afgeloopen. Ik hoop toch niet, Suse! dat hij ooit uw man zal worden, want ik weet zoo veel slechte staaltjes van hem. En de Heer Walraven zeide eens tegen mij, en ik geloof, dat hij gelijk had: ‘dat een slecht man

{==325==} {>>pagina-aanduiding<<}

een oorspronkelijk braaf meisje veelal tot eene slechte vrouw maakt’ - Nu ik hoop, dat alles over en voorbij is, en dat ik bij mijne te huis komst u aan zal treffen, want ik verlang zeer om u te spreken.
O ik kan u niet zeggen, hoe ik wensch, om weder in ons Amsterdam te zijn ... want, Suse! boven het Vaderland gaat toch niets. Ik had nooit gedacht, dat ik zoo weêr naar huis zou verlangen, want tegenwoordig is het 'er, gelijk gij weet, niet heel plaisierig, eigentlijk mag ik Mama niet zetten. Maar het is juist zoo zeer niet, om het huis van Papa; maar wel om weêr in het Vaderland en in Amsterdam te zijn. Hoor, Suse! 'er is maar één Amsterdam in de wereld; en Hamburg lijkt naar Amsterdam niet, schoon het anders eene heele fraaije stad is - maar de menschen zijn 'er heel anders - en alles, wat ik anders buiten de Republiek gezien heb - verdient niet, dat ik 'er van spreek. Ik geloof wel, dat het wintersaizoen, hetgeen het reizen in die streken heel onaangenaam maakt, ook het zijne 'er aan heeft toegebragt, maar 't was toch, of de armoede aan de grenzen van ons land mij tegen kwam. En dan die morsigheid ... o het was of mij het hart omkeerde. Gij weet, Suse! dat ik ook wel eens gegromd heb, zoo als de Hollandsche jongens gewoon zijn, over al het geplisplas en geboen; maar ik ben zoo verschrikkelijk

{==326==} {>>pagina-aanduiding<<}

vies van al de goorigheden en ontijgheden der vreemdelingen, dat ik nooit weêr een woord 'er tegen zal spreken, al had ik nog tienmaal meer last van 't geschrob dan ik ooit gehad heb.... Gij weet, ik denk heel dikwijls aan onze zalige Mama; die een heel zindelijke Hollandsche Dame was - maar toen ik over onze grenzen gekomen een' nacht doorbragt te Haselune kon ik niet slapen door het vuile linnengoed enz. enz. - O hoe kwam het toen in mij op, dat zij mij eens op een' Zondag middag, dat ik op ons buiten in de Diemer meer mij ellendig morsig gemaakt had, daar ik met Bram in het land een kalf had nagezeten, mij over mijne slordigheid en morsigheid onderhield - O het was of ik haar nog hoorde zeggen: ‘Er is een Hollandsch spreekwoord, Koo! morsigheid is geen heiligheid: maar ik ga verder, en ik houd morsigheid voor eene soort van ondeugd. Men maakt, dat gnappe menschen een' askeer van ons krijgen en verzuimt 'er zijne gezondheid door. - Een, morsig Hollander doet zijne natie schande, aan.’ - O Suse! dat zeî die lieve Mama wel ernstig maar geheel niet knorrig. - Ik behoef het u niet te beduiden, want gij zoudt net even eens zeggen - maar ik zou u misschien bedroefd maken, als ik u zoo veel over onze lieve Mama schreef ... en ik doe het toch zoo graag.
Maar als ik nu te Amsterdam te huis kom,

{==327==} {>>pagina-aanduiding<<}

dan geloof ik toch, dat de Amsterdamsche jongens wel wat respect voor mij zullen hebben. Zie, ik ben dan iemand, die gereisd heeft en die meê mag praten. Mondje toe zal ik dan tegen die Heertjes zeggen, die in de koffijhuizen den gebraden haan spelen, en ondertusschen mogelijk niet veel verder geweest zijn, dan naar Soestdijk of den Haarlemmerhout. Ik zal dan eens beduiden, dat die ellendige wegen niet breed, maar wat anders zijn, dan de weg langs de Haarlemmervaart. Ik weet wel, Suse! dat gij misschien hierom lagchen zult, maar het is verdrietig altijd als een nul in 't cijfer gerekend te worden en dat zal nu uit wezen. Gij hebt immers gaarne, dat ik zoo praat, gelijk ik denk, en zoo schrijf ik ook aan u, want ik weet, dat gij regt groot van mij houdt.
Ik heb aan mijn' vriend Walraven een' heel breedvoerigen brief over mijne reis geschreven. Hij meende ook, dat ik maar naar Utrecht was, en zal dus ook wel vreemd op staan zien, als hij mijnen brief met mijn verhaal ontvangt. Ik heb maar gedacht, best te doen met den brief voor u bij den zijnen in te sluiten; want zeker zal hij u dien doen toekomen, mogelijk beter dan Papa: want zoo Mama dien in hare handen kreeg, twijfel ik zeer, of hij wel zou geëxpedieerd worden. 't Is toch wel heel ongelukkig, wanneer kinderen geheimen hebben voor hunne ouders. Maar, in allen gevalle,

{==328==} {>>pagina-aanduiding<<}

de tegenwoordige Mevrouw Bronkhorst is onze Mama niet, en Papa trekt zoo hare partij, dat ik 'er geen zonde van maak, om u buiten weten van Papa te schrijven.
Ja, lieve Suse! gij zult hier in ook een' brief vinden aan Juffrouw Charlotte Elzevier uwe Vriendin. Ik heb gewaagd aan haar te schrijven; ik hoop, dat gij, wanneer zij u den brief of den inhoud mededeelt, daarover mij niet zult uitlagchen; althans als gij het verkiest te doen, dat gij het dan alleen doen zult, en niet in hare tegenwoordigheid.... Maar ik merk, dat het zachtjes aan tijd zal worden, dat ik eindig; nu binnen kort wacht ik eens een' brief van u. Geloof mij, met de hartelijkste genegenheid en achting

Uw liefhebbenden Broeder

Jakob Bronkhorst.




{==329==} {>>pagina-aanduiding<<}

Zes en negentigste brief.

De Heer Jakob Bronkhorst aan Mejuffr. Charlotte Elzevier.


Hamburg, den 12. Februarij.

Mejuffrouw!

Daar eene onverwachte omstandigheid van het kantoor van mijnen Papa mij een reisje naar Hamburg heeft doen ondernemen, en ik mijne lieve zuster Suse schrijve; hoop ik, dat gij het ten beste houden zult, dat ik eenige weinige letteren voor u bij haar insluit.
Wanneer men zoo buiten zijn vaderland is, dan komen alle de betrekkingen daar ons veel sterker voor den geest, dan wel anders. Ik houde zeer veel van mijn vaderland en vrienden, maar het is nu, of ik ze dubbel lief heb, omdat ik beide niet zien kan. Ook heb ik, heel weinig kennissen te Hamburg, en dus veel tijd overig, om daaraan te denken: veel meer, dan dat ik te Amsterdam, op het drokke kantoor van mijnen Papa, of op de beurs ben, waar ik toch mijn' meesten tijd doorbreng. -
Maar, Mejuffrouw! in hoevele droktens en

{==330==} {>>pagina-aanduiding<<}

beslommeringen ik, als ik te Amsterdam ben, mij bevinden mag, door alle die droktens heen, was 'er reeds lang een gedachte, die gedurig bij mij opkwam: die ik nog wel voor alle menschen geheim gehouden heb; zelfs aan mijne lieve zuster Suse niet gezegd heb; ook niet aan den Heer Walraven, mijn' besten vriend. Ik zou mijn best gedaan hebben, om die nog langer in mijn hart te smoren, maar, daar ik mij thans zoo verre af bevind, ben ik niet in in staat, om die meêr geheel geheim te houden.
Ik hoop maar, dat gij mij in allen gevalle de vrijheid, die ik gebruik, niet kwalijk nemen zult, want dat zou mij eeuwig spijten. Ik zal 'er dan maar gul voor uitkomen, zoo als het bij mij ligt, hopende, dat gij alles, hetgeen ik schrijf zult aanmerken, als uit mijn hart voortgekomen; want, en hierover kunt gij Suse vragen, inden gij het verkiest, ik ben een groot vriend van de opregtheid. En, om al het verstand en de bekwaamheden van den Heer Kraaijestein, zou ik nog niet, als wij konden, met hem willen ruilen.
Maar ... o lieve Juffrouw! hoe ben ik ontroerd, nu ik tot de bekentenis komen zal, die ik zoolang reeds in mijn hart gesmoord heb; en zoo mijn pen niet stouter was, dan mijn mond, dan geloof ik, dat het 'er nog niet toe komen zou; maar ik denk, dat gij nu reeds meer of min zult geraden hebben,

{==331==} {>>pagina-aanduiding<<}

wat ik u meen te zeggen.... Ik bid u, verschoon mijn schrift en de slechte letters, die ik maak, want mijne hand beeft.... O vergeef het mij, dat ik het u zoo kort en eenvoudig zegge ... Ik bid u neem het mij vooral niet kwalijk: - ik heb u lief - hartelijk lief. -
O nu vrees ik, zult gij regt moeijelijk op mij zijn, en ik heb u dat misschien veel te eenvoudig en te regtstreeks daar neder geschreven, maar al had ik 'er ook duizend woorden toe gebruikt, opregter zou mijne betuiging toch niet wezen. Ik ben ook niet gewoon, om vele andere brieven te schrijven, dan die de negotie raken, en heb nooit met eenige Dame correspondentie gehouden, dan nu en dan met mijne zuster. Ik geloof dus, dat ik verre achter leg bij die Heertjes, welke zich een studie maken van het schrijven van billets doux, en die daar in verklaringen doen, waarvan zij niets meenen.
Wat mijne verklaring betreft, lieve Juffrouw! God in den hemel weet, dat die opregt is, en, om al het goud, dat in de wereld is, zou ik geene valsche verklaring doen. Papa zegt daarom wel eens, dat ik veel te eerlijk ben voor een' koopman; en dat ben ik misschien, maar ik heb liever wat minder, en eene eerlijke conscientie.... Ik wilde u maar zeggen, lieve Juffrouw! dat ik hoop, dat hoe gij mijne opregte verklaring van liefde ook opneemt, gij toch gelooven zult, dat ik u opregtelijk en har-
{==332==} {>>pagina-aanduiding<<}
telijk lief hebbe: dat ik u lief heb, meêr dan eenig ander meisje, dat ik ooit zag.
O ik vrees, dat gij mij misschien zult uitlagchen, als ik het u verhaal, maar ik kan deze gelegenheid niet laten voorbijgaan, om u te vertellen; hoe lang ik reeds die genegenheid bespeurd heb. 't Is nu omtrent twee jaren geleden, dat ik, bij gelegenheid van de Haagsche kermis, mijne lieve Zuster Susanna, toen met u bij Madam Gibbon, bezocht, o toen was het voor de eerste maal, dat ik het genoegen had u in persoon te leeren kennen. Toen was het, dat ik bijna den geheelen dag met u mogt doorbrengen. O misschien zal het u vergeten zijn ... maar mij zal het nooit vergeten. Wij wandelden voor den middag in het Voorhout, en bezagen daar al die fraaije kramen. Heugt het u niet, hoe ik u aanbood, om zekeren ring, die u zoo beviel, te koopen, en hoe gij mijn dringend verzoek afsloegt ... o mij heugt het nog zoo klaar ... ik kocht hem evenwel en gaf hem, toen gij hem volstrekt niet wilde hebben, aan Suse. Toen, lieve Juffrouw! toen reeds gevoelde ik voor u eene genegenheid, die ik nooit voor eenig meisje gevoeld had. O ik wenschte, dat gij u nog kondt herinneren, hoe bedroefd ik op dat oogenblik was! - 's Middags dineerden wij bij uw Papa en Mama, en ik had het geluk van tusschen u en Suse te zitten ... 's namiddags wandelden wij

{==333==} {>>pagina-aanduiding<<}

In het Bosch, en 's avonds gingen wij in het spel van Kingsbergen... Maar ik zag niets van alles, wat 'er gebeurde... Ik was alleen attentie voor u. Ik liet Suse wel heel van verre daarna blijken, dat ik u met zeker gevoel, met zekere aandoening gezien en gesproken had ... maar zij raadde mij, dat ik vooral toen mijn hart daar nog van zou aftrekken; omdat wij beiden nog te jong waren, om aan zoo iets te denken; en omdat ik Suse voor een heel verstandig meisje houde, begreep ik, dat ik wel deed met haar raad te volgen. Na dien tijd kwam 'er niet veel gelegenheid, om u te zien, of te spreken, maar ondertusschen bleeft gij altijd in mijn hart geprent, en sedert ik nu ruim eene maand geleden in den Haag met mijn' vriend Walraven bij u was; sedert dien tijd, zijt gij volstrekt niet uit mijne gedachten geweest.... Ik heb met de uiterste moeite van de wereld voor Walraven en mijne zuster mij bedwongen, want ik ben altijd gewoon mijn hart regtuit te openbaren, maar, hoe lief ik beide ook hebben mag, ik maakte 'er een geheim van. Ik heb wel gehoord, van wien weet ik niet, dat teedere en welmeenende Liefde altijd zoo wat geheim en achterhoudend is ... en dat heb ik ondervonden. Ik hoop maar, dat zoowel Walraven, als Suse, wanneer zij het vernemen, mij het ten beste zullen houden. Ik had reeds een plan gemaakt, om Suse,

{==334==} {>>pagina-aanduiding<<}

die ik zoo beklaag, over de onaangenaame en netelige omstandigheden, waarin zij zich bevindt, eens te komen bezoeken, en zou die gelegenheid waargenomen hebben, om u te spreken over de zaak, waarvan ik nu schrijve; maar die Hamburgsche reis kwam zoo onverwacht op, dat ik naauwelijks tijd had, om mijn goed te pakken. - O wat heb ik op die onaangename reis oneindig dikwerf aan u gedacht! Ja, schoon ik al door Postwagens zoo erbarmelijk geschommeld en geschokt werd, ik had 'er dikwerf geen hinder van, daar ik met mijne gedachten in mijn vaderland, in den Haag en bij u was. O, dacht ik, als ik door de koude zat te krimpen; nu zit het lieve Lotje Elzevier bij hare brave ouders bij een goed kolenvuur, en zij weet niet eens, dat ik, die haar zoo trouw, zoo opregt en vurig bemin, buiten mijn vaderland, aan alle de onaangenaamheden van wind en weêr ben bloot gesteld: ja dacht ik dan verder, wie weet, of zij niet nu in den Schouwburg is; of daar niet het een of ander Haagsch adelijk Jonkertje, die het niet half zoo goed met haar meent, als ik, die een Amsterdamsche jongen en een koopmans zoon ben; want de Hagenaars hebben daar voor niet veel achting, dat heb ik wel gemerkt, en evenwel zouden vele van die Haagsche Heeren hun keel mogen toebinden, als 'er geen Amsterdam en Rotterdam was.... Wie weet, dacht ik, of

{==335==} {>>pagina-aanduiding<<}

niet het een of ander Haagsch jonkertje haar allerhande douceurs zegt, waarvan hij misschien de helft maar meent, schoon 'er, lieve Juffrouw! u geene douceurs kunnen gezegd worden, die gij niet dubbel zoudt verdienen. Zelfs, daar ik 's nachts moest doorreizen, als ik op den Postwagen eindelijk in slaap viel; o dan, dan, waart gij nog mijne eenige gedachte.... O eens heb ik gedroomd (ik schaam het mij bijna dat ik het u schrijve, maar de droom was ijsselijk) dat ik u zag wegvoeren, door dien ondeugenden Kraaijestein, die mijne lieve zuster het leven zoo bitter maakt: ik werd zoo driftig, dat ik hem aangreep, dat ik hem bij de keel vatte ... en ik moet toen een' hevigen schreeuw gegeven hebben, want een Duitsch Heer, die naast mij zat, vroeg, daar ik uit mijn' slaap opschoot, of mij iets deerde, want, dat al de passagiers met hem door mijn' schreeuw waren wakker geworden. Ik gaf ten antwoord, neen! maar, dat ik waarschijnlijk een' benaauwden droom gehad had. Ik moet zeker, eer dat ik schreeuwde, uw' naam genoemd hebben, want toen wij aan de eerste pleisterplaats kwamen, vroeg een Jodinnetje, die mij heel schalk onder de oogen keek, terwijl ik mijne pijp aanstak: ‘Nah toch, mijn Heer! gij hebt staan te droomen van uw zuster Lotchen, niet waar? - Ik zeide: ik heb geen zuster, die Lotje heet ... ‘Neem toch niet kwalijk,

{==336==} {>>pagina-aanduiding<<}

men Heer,’ antwoordde zij, daar ik misschien wat te barsch sprak, dat de vrouw niet verdiend had: ‘Lotchen zouw dan de naam van men Heers beminde toch konnen zijn.’ Ik vond toen best, om maar te zwijgen, want ik merkte, dat verscheide van de passagiers begonnen te lagchen... en de duitsche Heer stelde 's middags, bij onzen maaltijd, een glaasje in op de gezondheid van de Dames en bijzonder van Juffr. Lotje... Maar ik begin te vreezen, dat ik u verveel met mijn langwijlig verhaal.
Ik heb u dit maar alleen geschreven, om u te toonen, welk eene hartelijke genegenheid ik voor u heb. - Och, lieve Juffrouw! gij zijt mij, wakende en slapende, niet uit mijne gedachten ... en ik hoop, dat gij mijne eenvoudige schrijfwijze mij ten beste duiden zult, en dat deze brief althans niet strekken zal, om mij bij u in uwe gunst te doen dalen, want Suse heeft mij eens gezegd, en toen, toen kwam mij het geheim van mijn hart tegen mijne lippen, dat gij mij voor een' goeden jongen hieldt.
Ik begrijp heel wel, dat gij, hoe aangenaam het mij wezen zou, op dezen brief mij geen antwoord geven zult; maar ik hoop, dat gij ten minste aan Suse zult te kennen geven, op de eene of andere wijze, dat gij niet geheel op mij ontevreden zijt. Zoodra als ik in het vaderland terug kom, dat binnen kort zal plaats hebben, dan zal ik mijn' Papa openhartig de geheele zaak verhalen, en ik

{==337==} {>>pagina-aanduiding<<}

twijfel niet, of die zal de keus, die ik gedaan heb, wel goedkeuren, en dan kom ik vliegends met een fargon naar den Haag, om u mondeling dat te verhalen, hetgeen ik u schriftelijk bij dezen gemeld heb. O ik hoop toch, dat gij mij niet verstooten zult; ik hoop, dat deze brief u overtuigen zal van mijne hartelijke welmeenendheid. 't Is mogelijk, lieve Juffrouw,dat gij een' veel rijker en verstandiger minnaar hebt, maar, dit durf ik u verzekeren, dat 'er niemand zijn kan, die u opregter en hartelijker bemint, dan hij, die zich met de diepste hoogachting noemt

Uw onderdanigen Dienaar

Jakob Bronkhorst.




{==338==} {>>pagina-aanduiding<<}

Zeven en negentigste brief.

De Heer Louis Kraaijestein aan Mejuffr. Sara Lindenberg.


Amsterdam, 18. Februarij.

Saartje!

Het begint mij dan deerlijk hier te vervelen. Uw brief van eergisteren, ja die heeft mij wel wat geamuseerd, schoon uwe baldadigheid omtrent Santje immers weder veel te ver getrokken was. Het is niet goed alles zoo op haren en snaren te zetten. En immers, schoon ik tot geene verwijten komen wil: de ondervinding heeft het u geleerd. Evenwel ik bewonder uwe bekwaamheid, om uit den neteligen stand, waarin gij u gebragt hadt, door een zoo souverein middel te redden ... maar Suse is ook heel slim, en zij zal u, als gij eens te Loosduinen met haar zijt, handen vol werks geven. Ik denk daarom, of het niet best ware, zoo als uwe raad al eens geweest is, wat stouter door te tasten. Tusschen beide begin ik te vreezen, dat ik door mijn getalm alles verliezen zal. - Maar hoe het aan te vangen, dat ik vorderingen make, ja dat

{==339==} {>>pagina-aanduiding<<}

overstijgt nog het zenith van mijn vernuft - en ook, met allen eerbied gesproken, ook het uwe. Ondertusschen ben ik razend op de meid verliefd. Ik kan mij waarachtig niet herinneren, dat mij ooit eene der vrouwelijke feeksen zoo betooverd had. Saartje! Saartje! zou zij ook een exceptie op u allen zijn? Zou hare bekoorlijkheid ook uit ware, uit echte beginselen geboren worden? - Zou zij ook, boven alle coquetterij verheven, waarlijk deugdzaam zijn? Gij railleert, gij spot met het vuur, dat haar bezielde bij gelegenheid van de warme verdediging harer vriendin ... maar kunt gij ontkennen, dat 'er iets edels, iets groots in alle hare handelingen gevonden wordt? - Gij moogt mij uwe Lamentoso's en Lachrymoso's aanvoeren bij gelegenheid van hare vreugde bij de komst van Lise. Maar, Saartje! 'er is immers waarlijk veel goeds en schoons in zulk een gedrag. - Of zoudt gij denken, dat dit ook al vrouwelijke Rodemontades waren? - Doch ik verbeeld mij, hoe gij bij deze mijne half philosophische, half morele aanmerkingen begint te ginnegappen. Ik zal ze daarom maar te huis houden - en liever tot het eigenlijk oogmerk van mijn' brief overgaan, want door den uwen ben ik ten aanzien van mijne hoop, geen haarbreed vooruit geraakt - en het toujours en avant, toujours en avant van de Franschen staat immers ... in de banier mijner Liefdes ondernemingen geschreven.

{==340==} {>>pagina-aanduiding<<}

Ik moet, ik wil Suse zien ... ik kan niet leven, zonder dat ik mij ten minste in de zelfde plaats bevind, waar zij is, en zij schijnt eeuwig in den Haag te blijven. Er gaan geheele dagen om, dat ik geene enkele syllabe van haar hoor. - Als ik Bram Bronkhorst niet tegen het lijf loop, hoor ik niets van haar - en van dezen ook niets, want ik geloof, dat die naauwelijks eens in de week naar haar verneemt - en waar Koo gevlogen is, weet ik niet, men zegt naar Utrecht ... maar waar hij daar logeert, kan ik niet te weten komen, anders zou ik dezen melkmuil eens op zij draaijen - maar waartoe al die omwegen? Is het niet genoeg, als mijn koninklijk woord ik wil 'er uit is. - Nu ik zal, ik wil Suse zien. - Ik kan niet leven zonder haar ... en echter zij verkiest zonder mij te leven. Maar dat zal zij niet. Zij zal de mijne zijn - geheel de mijne, - en ondertusschen met al dat gezwets blijf ik de oude knecht.
Wie weet, zoo denk ik dikwijls, en ik geloof, dat ik 'er dan uitzie, als de ridder van de droevige figuur, wie weet, of 'er wel een oogenblik in een etmaal is, dat Susanna Bronkhorst ernstig aan mij denkt, en wakende gaat 'er geen oogenblik voorbij, of zij is mijne eenige gedachte; haar bezit is het eenige doelwit van al mijn gepeinzen. Noodig is het dus, dat ik haar aan mij op eene levendige wijze herinner. Maak dat ik haar in

{==341==} {>>pagina-aanduiding<<}

de kerk, of in de komedie, waar is mij om het even, aantref. Zien, spreken moet ik haar. Zij zou anders ligt in de gedachten komen, dat ik van mijn plan begon af te zien, en hoe zou dan het schepseltje in hare vroome trotschheid zichzelve toejuichen. Neen! daarvoor, daarvoor zal ik haar bewaren. Is zij trotsch - ik ben het ook. Zij heeft meer dan eenige andere vrouw mijne trotschheid beleedigd - en zij zou de eenige vrouw zijn, die ik besloten had, om voor den standaard mijner liefde te doen buigen, en die echter ... neen, Juffertje! al waart gij kuischer dan Lucretia - en al waart gij zoo standvastig als de Heilige St. Agatha, in het versmaden van mijne aanzoeken, zwichten zult gij en, ik zweer het bij alle uwe door mij te ondergebragte zusters, gij zult als zij mijne zegekar volgen. Juichen zullen dan uwe zusters, en misschien zal 'er niemand hartelijker juichen, dan de doortraptste, aan welke ik schrijve - en die na het doorstaan van een eerlijk beleg, met den grootsten roem bezweken is.
Ik heb altijd gesteund op eene soort van goeden geleigeest in het stuk der liefde - en dat heb ik gemeen met meer groote mannen. Socrates zelf, die heele wijze man, meende toch, dat 'er zoo iets bij hem plaats had; en ik heb ook wel van Krijgshelden gelezen of gehoord, die zich op zulk een onbekend ding of

{==342==} {>>pagina-aanduiding<<}

onding verlieten en dan als leeuwen vochten - maar of het komt door dat ik u van tijd tot tijd spreek - o Saartje! die aan alle dingen twijfelt, ik begin te denken, of die geleigeest wel bestaat, of om onverbloemd te spreken - ik begin te denken, of ik misschien met al mijn kostelijke uitvindingen en praktijken 'er bij Santje niet voor op zal draaijen. - En als dat gebeurde, o hoe zoudt gij en zoovele anderen, schoon met de tranen van jaloezij en spijt in de oogen, om mij lagchen - maar verheug 'er u niet bij voorraad over, want ik zal, zonder eenen anderen geleigeest, dan mijn moed, alle de zwarigheden te boven komen. Ja! ja, mijn zegepraal zal zooveel voortreffelijker zijn, als zij mij meerder moeite gekost heeft.

Maar vergeten te zijn is het allerergst in de Liefde - en ik geloof, zoo ik mij niet binnen eenige weinige dagen vertoon aan Susanna, dan de embryo der liefde, die nog onzigtbaar klein is, en nog het leven van een mimosa niet heeft, stilletjes zal inslapen - om niet weder te ontwaken. Ik zal daarvoor zorgen - en ik bezweer u bij het belang, dat gij bij mijn welzijn en genoegen hebt, draag van uwen kant toch zorg, om eene gelegenheid te doen geboren worden, waarbij ik Suse zien en spreken kan. Is het niet geheel alleen, dan met u, gij kunt over die zaak u beraden tot overmorgen. - Zaturdag ga ik

{==343==} {>>pagina-aanduiding<<}

bij tijds uit Amsterdam. Ik denk, dan te Leyden te dineren, en 's avonds ben ik in den Haag, en gij bij mij in mijn gewoon Logement. Alles moet dan geprepareerd zijn. 't Zou toch voor u ook geen kleine schande zijn, dat uw fijn vernuft te kort schoot bij het eenvoudiger verstand van Susanna. Gij zult zeggen, dat het eenvoudig verstand het op den langen weg weleens van de slimste slimheid wint. Maar gij zult mij toestaan, dat toch van de honderd gevallen, wel in negen en negentig het zoogenaamde verstand achteraan komt waggelen, gelijk een bedaagde matrone van zestig jaren, als het Vernuft, die luchtige en vive meid, de zaak reeds beslist heeft, en aan Madame Verstand overlaat, om over het gebeurde, en hoe het mogelijk anders had kunnen gebeuren, op haar gemak te filozooferen. Vive l'Esprit! - dus en wel bijzonder, die van u.
Maak toch bid ik u, Saartje! dat gij in hare gratie blijft. Prijs bij die Lise Santje toch tot de wolken. - Ik verzeker u, zij zal als eene getrouwe Echo alles overbrengen. Wikkel u, en dat zal u gemakkelijk vallen, in haar vertrouwen, en zij zal een getrouwe telegraaf zijn tusschen u en Juffrouw Bronkhorst - en door u zal ik altijd weten, hoe het op het vijandelijk kasteel gesteld is. - Want ik geloof, dat Santje meer aan Lise

{==344==} {>>pagina-aanduiding<<}

dan u haar hart zal openbaren. Zij behoort tot die karakters, die niet ligt hun vol vertrouwen aan iemand schenken, en nog eer zal zij zich tegen een meisje, dat zij reeds eenigen tijd gekend heeft, en die zij voor een eenvoudig goed kind houdt, een woordje zonder erg ontvallen laten, dan bij u, die zij, schoon zij u in uwe volle grootheid bijlang na nog niet kent, zeker reeds voor eene vrouw houdt, welker hart juist niet op hare tong ligt. Althans vooral, en daar heeft zij nog al den slag van, zoo zij u ter degen in de oogen gekeken heeft. Ik vrees wel eens, dat zij van de kunst van Lavater wat te veel verstaat, en trouwens de meeste vrouwen van eenigen aanleg zijn geboren Physiognomisten. Ik zorg daarom als ik bij onbekende kom, en vooral bij mijne Sultane Favorite, bovenal, om uit mijn gelaat zekere trekken rondom mijn' mond zooveel mogelijk weg to knijpen, die eene ligtvaardige dartelheid verraden, waarvan ik toch niet geheel vrij ben; en ik ben gedurig op mijne hoede, dat de groote schelm, die in mijn hart logeert, als ik bij Suse ben, door de vensters van mijne ziel niet uitkijkt. Ik heb 'er groot spel mede - maar tot nog is het mij gelukt hem in het binnenvertrek te doen logeren. - Maar hoeveel gemakkelijker zou het toch zijn, zulk een' inval heb ik ook wel eens, maar hoeveel

{==345==} {>>pagina-aanduiding<<}

gemakkelijker zou het voor mij zijn, als ik in plaats van alle kromme wegen te loopen, den regten, den koninklijken weg ging. Maar laat Walraven en zulke stijve klikken, in eene eeuwige regte lijn daar heen wandelen - voor mij is een doolhof veel verkieslijker. In de verwarring zelfs is iets bekoorlijks, ten minste voor mijnen geest. Loop ik al eens vast, wel nu, als het niet anders kan, dan breek ik de heggen maar door. 't Is een geluk voor het menschelijk geslacht, Saartje! dat ik mijne rol verkozen heb te spelen op het tooneel der liefde en niet dat der Staatkunde. Ik verzeker u, als ik in dat vak was opgetreden, dat ik de wereld van mij nog meer zou doen spreken. Nu bepaal ik mij tot enkele personen, en doe misschien een weinigje meer nadeel, dan een kleine jongen, die uit tijdverdrijf eenige witjes vangt - maar dan zou ik volkeren en landen tot het voorwerp van mijn levendig vernuft nemen - en ik zou zeker met den naam van Semper-Augustus pronken, als een altijd-vermeerderaar mijns rijks. -
Nu, Saartje! ik wacht zeker, dat tegen mijne overkomst des avonds de snaren zoodanig zullen gespannen zijn, dat ik mij van een' goeden uitslag kan verzekerd houden. - Zeldzaam schrijft gij wat van Toby. Ik mag dien jongen toch bijzonder wel lijden, en ik hoor gaarne

{==346==} {>>pagina-aanduiding<<}

wat van hem. Heeft Suse hem al gezien?... maar het was haast beter, dat zij hem niet zag. - Nu slim is zij, maar zoo slim niet. Hony soit qui mal y pense is toch wel een goede spreuk. Vaarwel - Saartje!

L.K.




{==347==} {>>pagina-aanduiding<<}

Acht en negentigste brief.

Mejuffr. Charlotte Elzevier aan Mejuffr. Susanna Bronkhorst.


Rotterdam, 19. Februarij.

Lieve Vriendin!

Ik heb gelegenheid, om aan u te schrijven, door dat Papa heden naar den Haag rijdt. Ik had gehoopt, dat ik mede naar den Haag zou gekomen zijn: maar eene ligte ongesteldheid van Mama heeft veroorzaakt, dat ik niet voor zondag of maandag komen zal. Ondertusschen heb ik een' brief van uw' broêr Koo ontvangen, dien gij bij ons aan huis hebt laten afgeven, en aan Papa met zijne brieven gezonden was; misschien zal u de inhoud van uw broeders brief bekend zijn; maar in allen gevalle zend ik u dien toe - en verzoek u, zoo gij hem niet gelezen hebt, waaraan ik twijfel, zulks te doen, eer gij verder met dezen voortgaat. -
Wel nu, Suse! wat zegt gij? Ik had alles behalve zulk een' brief verwacht, en ben eenigzins daardoor in een ongemakkelijk humeur geraakt. - Tusschen beide moet ik lag-
{==348==} {>>pagina-aanduiding<<}
chen, van Koo een minnebrief! - een formele liefdes-verklaring uit Hamburg! 't Is om te gillen. - En dan zeg ik weêr. Moet ik, die zulk een genoeglijk leven over het algemeen leide, moet ik ook met dat ellendig gemaal der liefde te doen hebben? Ik weet wel, Koo Bronkhorst is geen Kraaijestein - maar 't is voor een meisje lastig genoeg, dat een wezen met een chapeau het in zijne kruin krijgt, om zich te verbeelden, dat hij op haar verliefd is, en aan die verbeelding zooveel botviert, dat hij die haar bekend maakt, om aan alle onaangenaamheden van ouderlijke deliberatien over dat onderwerp blootgesteld te zijn. Althans dit is mijn geval reeds nu ook; en schoon mijne ouders van eene geheel andere soort zijn, dan, waarmede zekere Vriendin van mij bezocht is, zal ik toch met hun in een' wonderlijken draai door dit aanbod van Koo komen. Ik ontving den brief dan, terwijl wij nog aan het ontbijt zaten: Papa reikte mij dien over. Eerst dacht ik, dat het een brief van u was; want in de hand van Koo is toch iets van uwe hand. Aardig toch, dat zelfs de familietrek zich in het maken van letteren vertoont! - Mama was zeker van het zelfde gevoelen, en had dus geene bijzondere aandacht op mij: Papa had genoeg met zijn eige brieven te stellen. Zoodat geen van beide opmerkten, dat ik onder het lezen meer

{==349==} {>>pagina-aanduiding<<}

of min van mijn stuk raakte. Toen ik den brief weggestoken had, zeide Mama: ‘Hoe vaart Suse?’
Ik: Ik hoop wel, Mama!
Mama: Hoe, gij hoopt wel; is haar dan wat overgekomen?
Ik: Dat weet ik niet, Mama!
Mama: Gij maakt mij waarlijk ongerust. Kunt gij dat niet uit haar' brief op maken?
Ik: (na een poosje zwijgens om mij te herstellen) De brief, Mama! dien ik ontvangen heb, komt niet van Suse.
Mama: Misschien van Madam Gibbon ...
Papa: (die juist zijne brieven ten einde gelezen had) Of van Mevrouw Meadows.
Ik: (verlegen genoeg) Ook niet van die. -
Papa: Zoo, zoo, Lotje! gij begint uwe correspondentie uit te breiden. Ik ben juist niet buitengemeen gesteld op eene zoo uitgestrekte briefwisseling. Zij neemt veel tijd, vooral bij vrouwen weg, die dikwijls veel nuttiger kan besteed worden, schoon ik eene als die met uwe Suse zeer voordeelig acht, maar 'er is ook maar ééne Susanna Bronkhorst in de wereld.
Mama: Het schijnt, Lotje! dat gij een geheim maakt van wien de brief komt. - Dat is niet fraai. Eene dochter behoort geene brieven te ontvangen, waar van zij de correspondente aan hare ouders niet noemen durft.
Ik: Lieve Mama! ik stem u dit toe ....

{==350==} {>>pagina-aanduiding<<}

maar de brief heeft mij in eene kleine verwarring gebragt. - Hij komt uit Hamburg.
Beiden: (met groote verwondering) Uit Hamburg?
Ik: Ja en wel van Koo Bronkhorst (den brief voor den dag krijgende) Daar is de brief, lieve Ouders! - Leest hem vrij en oordeelt, of niet ieder dochter eenigzins huiverig zijn zou, om denzelven zoo eensklaps en onverhoeds aan hare ouders voor te lezen. [Hierop geschiedde de lektuur door Papa, en die werdt door een stom tooneeltje vervangen, Eindelijk zeide Papa:] Hoor, Lotje! ik moet u regt doen. Gij hebt niet wel anders met dien brief kunnen handelen: en uwe achterhoudendheid met denzelven was natuurlijk.
Ik: Mijn oogmerk was reeds, om nog heden aan Mama den inhoud te vertellen, en haar raad te vragen, of ik u met de zaak wel moeijen zou, Papa!
Mama: Hoe, Lotje! zoudt gij dan Papa 'er geheel geen kennis van gegeven hebben?
Ik: Ik zou Papa met zulk eene beuzeling niet bemoeid hebben.
Mama: Noemt gij dat eene beuzeling?
Ik: Of wilt gij liever eene gril van een jongen, die meent, dat hij in dien tijd van zijn leven is, dat hij ook eens den verliefden spelen moet - en waartoe hij mij onnoozel genoeg tot het voorwerp verkiest, eene gril, die

{==351==} {>>pagina-aanduiding<<}

hij misschien op zijne terug reis van Hamburg naar Amsterdam strooijen zal.
Mama: Altijd praat gij zoo los over ernstige zaken, Lotje!
Ik: Waarlijk, Mama! houdt gij dit voor eene ernstige zaak?
Papa: 't Is 'er ten minste eene die ernstig worden kan. (En nu wendde zich Papa met een heel deftig vaderlijk gelaat, zie ik had hem nooit nog zoo mij zien aankijken) Lotje! - Koo Bronkhorst is, geloof ik, een brave jongen, en schoon hij misschien voor vele Heertjes onderdoen moet in schitterende talenten, die echter in der daad van geen het minste gewigt zijn, geloof ik, dat hij door regtschapen eerlijkheid en onverbasterde Hollandsche zeden wel in staat zou zijn, om eene vrouw gelukkig te maken. Deze brief zelfs ontdekt mij zijn geheel karakter, en, schoon 'er nog vrij wat zal moeten gebeuren, eer wij ons over de zaak beslissend behoeven uit te laten, zou ik wel eens willen hooren, hoe gij over dezen jongman denkt, opdat, zoo gij hem geheel verwerpelijk vindt, hoe eer zoo beter hem uit zijn verliefde mijmeringen redt: want hij is te goed, om van u geplaagd te worden....
Mama:, Wel, Kind! wat zijt gij voortvarende. Ik denk dat Lotje 'er nog niet bepaald over gedacht zal hebben.
Ik: Hoe zou het mij mogelijk geweest zijn,

{==352==} {>>pagina-aanduiding<<}

om over hem te denken, Mama! daar ik zelfs geen de minste reden gehad heb, om te vermoeden dat hij mij ooit met zulk een' voorslag lastig vallen zou. Ik behoor niet tot die meisjes, die meenen, dat elke jongman, die haar vriendelijk aanziet of dagelijksche beleefdheden bewijst, onmiddelijk op haar verliefd is. Ik heb Koo Bronkhorst niet dikwijls aangetroffen, en in zijn gedrag jegens mij niets bijzonders bespeurd. Wat hij van die kermiswandeling praat, was mij lang door het hoofd gewaaid - want ik beklaag meisjes, die aan zulke dagelijksche komplimenten een oogenblik haar hart hechten.
Papa: Gij praat 'er juist niet kwaad over, Lotje! maar het blijkt nu van achteren, dat de jonge Heer, Bronkhorst meer dan een kompliment bedoeld heeft. Hoor, meidlief! 't is 'er wel heel ver af, dat Mama of ik u moede zouden zijn, en dat wij, zoo als somtijds het geval bij ouders is, ons zouden verheugen, dat zich uit den eenen of anderen hoek een minnaar vertoont. Dit is ons geval geheel niet. Maar aan den anderen kant, wanneer een meisje een welmeenend aanzoek krijgt van een' braven jongen, dan geloof ik, dat het de pligt der ouders is, om haar onder het oog te brengen, dat zij die zaak met allen ernst overweegt, en niet uit losse grilligheid, of wonderlijke kuren eene partij voor het hoofd stoot, waarmede zij anders

{==353==} {>>pagina-aanduiding<<}

in het vervolg eene gelukkige vrouw zou geworden zijn.
Mama: Waarlijk Koo Bronkhorst vindt in u een' goeden advocaat. Hij zou zich niet gelukkiger kunnen adresseren.
Papa: Ik spreek, zoo als ik in deze oogenblikken meen te moeten spreken. Het zijn oogenblikken, die misschien een' grooten invloed op het geluk van het leven van ons eenig en dierbaar kind kunnen hebben. En schoon ik haar geheel vrij wil laten, in hare keus zoo omtrent Bronkhorst als een ander, geloof ik, dat Lotje ons bedanken moet, wanneer wij haar met onzen raad dienen. Vele meisjes plegen in zulke oogenblikken met haar onervaren hart, of even onervarene vriendinnetjes raad, en besluiten tot eenen overhaasten stap, die meestal voor haar geheel volgend leven beslist, ja welks gevolgen zich verder kunnen uitstrekken, dan ons kortstondig bestaan op deze wereld.
Mama: Ik twijfel niet, of Lotje zal genegen zijn, om uwen raad te hooren en op te volgen.
Ik: Zijt daarvan verzekerd, Mama! Want, om de waarheid te zeggen, ik ben 'er zeer meê verlegen. Koo is de broêr van de beste vriendin, die ik heb, en die ik zoo hartelijk bemin. Hij is daarenboven van een braaf en zacht karakter. Hem dus zoo plotseling voor

{==354==} {>>pagina-aanduiding<<}

het hoofd te stooten, daartoe zou ik niet wel kunnen besluiten en toch...
Papa: Spreek uw hart regtuit, Lotje! gij spreekt met uwe ouders.
Ik: Ik zal, dunkt mij, toch best doen van aan den goeden jongen, maar te schrijven, of liever hem door Suse te laten weten, dat hij zijn' geest over mij niet bekommert, want, daar ik nog heel jong ben, kan ik, schoon hij een heel best karakter heeft, heel wel afwachten, of zich iemand meêr naar mijnen smaak opdoet, want hoe goed Koo zijn mag....
Papa: Hij is niet volmaakt zoo als gij in uwe verbeelding u misschien den man voorstelt, met welken gij u verbeeldt gelukkig, regt gelukkig te zullen zijn.
Ik: Gij hebt het niet geheel mis, Papa! - maar, eilieve! uw raad... uw raad... wat moet ik doen?
Papa: Er zijn somtijds omstandigheden, dat men de beste partij kiest met niets te doen. En dat is in dezen mijn raad aan u. Is het bij Bronkhorst, schoon ik, volgens mijn hart gesproken, het daar niet voor houde, is het eene gril, die zoo vlug overdrijft, als zij gekomen is, dan verliest gij 'er niets bij, dat gij u over zijn voorstel geheel niet hebt uitgelaten. Blijft hij het ernstig meenen, wel nu, dan zal hij nog wel weder aankloppen. - En hij schijnt mij

{==355==} {>>pagina-aanduiding<<}

juist niet van die karakters te zijn, die plotseling wanhopig worden. Ik zou mij, zoo als de Regtsgeleerden zeggen, geheel over de zaak niet expliceren en alles in statu quo laten. Wat zegt Mama 'er van? Dit is het eerste advis, dat ik van daag geef.
Mama: Ik hoop, dat gij 'er geen slechter geven zult - en ik twijfel geen oogenblik of Lotje zal 'er zich naar gedragen.
Ik: Volkomen, Mama! volkomen.
Zie daar, lieve Vriendin! wat over den brief van Koo gebeurd is. Ik hoop, dat gij de gulle mededeeling van dit huisselijk gesprek, als een vernieuwd blijk mijner vriendschap zult aanmerken, 't Is van uwe vriendschap, ja van uwe bescheidenheid, dat ik wederkeerig verwacht, dat gij, hoeveel gij van Koo moogt houden, hem geen' schijn zelfs zult mededeelen, dat ik u zoo over deze zaak geschreven heb. Nu ik verlaat mij hierop zoo vast, dat ik van u geen verzekering verlange. De geheimen der vriendschap zijn heiligdommen, die alleen een dwaas of snood mensch schenden kan... en die kan geen ware vriendin zijn.
Ik verheug mij, dat gij thans in zekere kalmte gekomen zijt, schoon het mij waarlijk bevreemdt, dat Kraaijestein, tegen zijn gewoon karakter aan, u meer rust laat. Wel is waar, gij hebt hem niet veel, of liever geheel geen voet gegeven ... maar ik had verwacht, dat uw afzien van Walraven hem

{==356==} {>>pagina-aanduiding<<}

zijne pogingen zou hebben doen vernieuwen. Maar hij is een karakter vol van zoo veel plooijen en bogten, dat het een ijdele vermoeijenis voor een meisje van mijne onbedrevenheid zijn zou, om berekeningen te willen maken, wat zulk een karel al of niet zal doen. Ik zal den Hemel danken, als gij maar van hem afzijt. Nu zondag of maandag hoop ik u te zien, en dan komt gij, zoo ik hoop, weder eenige dagen bij mij. Dan zal ik den brief van uw broêr wel weêr krijgen, want gij begrijpt, dat ik nu in mijn Secretaire een laadje aan zal leggen voor ... Minnebrieven. En wat 'er ook gebeure, daarin zal de brief van den Heer Jakob Bronkhorst No. 1. zijn. Zie dat prae heeft hij dan toch ... Nu, lieve Suse, groet onze Madam Gibbon en Mevrouw Meadows van

Uwe Vriendin

Charlotte Elzevier.




{==357==} {>>pagina-aanduiding<<}

Negen en negentigste brief.

De Heer Philip Walraven aan den Heer Frans Verbergen.


Amsterdam, 22. Februarij.

Waarde Vriend!

Ik wil niet langer vertoeven met u te schrijven, vriend! omdat gij onlangs toch eens aan mij geschreven, en daardoor getoond hebt, dat gij onzer oude vriendschap nog indachtig waart. Gij hebt u wel veel moeite gegeven met een' zoo langen brief, en daardoor de schuld geheel uitgewischt. - Bovenal was het mij aangenaam, dat ik bijna uit elken regel zoo duidelijk de hartelijke belangneming in mijn lot vernam. Ik heb ook met genoegen gezien, dat gij u niet bedrogen hebt in den loop van mijn karakter, en dat gij een zoo juist inzien gehad hebt omtrent de wending, die de geheele zaak zou nemen. Gij hebt alles zoo gegist, als het geloopen is. Ik heb van Susanna afgezien - geheel afgezien - en zelfs bij hare ouders de zaak bekend gemaakt, en zooveel die mij toelieten, de redelijkheid van hare dochter in den afkeer voor een hu-
{==358==} {>>pagina-aanduiding<<}
welijk met mij laten blijken, en gepoogd hen met Susanna weder te verzoenen.... In het laatste ben ik echter, tot mijn leedwezen, niet geslaagd, en heb zelfs zeer bijtende aanmerkingen moeten doorstaan, maar ook dat is voorbij.
Wat aangaat de onaangename gewaarwordingen, die ik ondervonden heb, na dat mijne hoop geheel was afgesneden; ik zou de waarheid te kort doen, indien ik ontkende, dat, hoezeer mij de overtuiging van pligtmatig te handelen van tijd tot tijd opbeurde, de geheele vernietiging mijner hoop in een zaak, waarop ik mijn hart zoodanig gezet had, mij meer gekost heest, dan ik mij zelven had voorgesteld. Ik heb eenige zeer stille en sombere dagen doorgebragt, maar juist toen ondervonden, wat de kracht der reden, wat welgevestigde grondbeginsels van den Godsdienst vermogen. - Ik was treurig zonder nederslagtigheid - en, volgens mijne begrippen, vasthoudend aan het gevoelen, dat alle de lotgevallen der menschen, ten minste met kennis en toelating der Voorzienigheid geschieden, bleef ik gelaten en moedig in het volkomen vertrouwen, dat mijn wezenlijk best ook door deze groote teleurstelling zou worden uitgewerkt, indien ik namelijk daarvan een wijs en goed gebruik maakte. Dat hoop, dat poog ik te doen - en, ik durf aan u, mijn Vriend! wel zeggen, zonder dat gij mij daarom van

{==359==} {>>pagina-aanduiding<<}

kinderachtige trotschheid verdacht zult houden, het is mij zeer wel gelukt, tot op dit oogenblik. - Zelfs heeft de door u zoo geduchte rencontre tusschen mij en Kraaijestein plaats gehad - en ik geloof, dat die nog al zoodanig geweest is, dat ik daaraan voor u wel eenige oogenblikken besteden mag.
Vrijdag middag had ik in het Wapen van Amsterdam gegeten, en daar ik een deel van Thomsons werken in mijn' zak had, en het weêr zeer guur was, bleef ik na dat het eten afgenomen was, en de overige gasten, die juist niet zeer groot in getal geweest waren, zich verwijderd hadden, bij het nog heerlijk brandend kolenvuur wat zitten lezen. Ik was echter maar weinige regels gevorderd, toen de deur der zaal met vrij wat drift werd opengedaan, en het was niemand anders die binnen stoof, dan de Heer Kraaijestein. Ik rees op en maakte mijn kompliment. ‘Is het hier al zoo laat,’ zeide hij, zijn horologie uit den zak halende, ‘dat het diné al is afgeloopen, en ik u, mijn Heer Walraven! zoo geheel solitair vinde? Ik hoop, dat ik u niet store.’
Ik: Och neen! mijn Heer! Uitgelokt door het heerlijk brandend vuur was ik hier nog een oogenblik blijven zitten, en bij gebrek aan gezelschap onderhield ik mij met Thomson.
Kraaijestein: Hij was een goed Dichter, maar geen gelukkig minnaar, mijn Heer! -

{==360==} {>>pagina-aanduiding<<}

[Hij schelde hierop, ordonneerde den knecht hem eenig eten en een fles wijn te brengen, en zette zich nu op een kleinen afstand van mij neder en ging op een' spottenden toon voort:] Ik zeide, dat Thomson geen gelukkig minnaar was.... Ik heb met dat ongelukkig geslacht medelijden.
Ik: Ik geloof, dat zij, waaruit dan ook hun ongeluk voortkome, als het aan hun zelve niet te wijten is, dat toch somtijds ook gebeurt, medelijden verdienen.
Kraaijestein: Gij zijt dan van gevoelen, mijn Heer! dat 'er ongelukkige minnaars gevonden worden, die hun ongeluk aan hun zelve te wijten hebben; wat bedoelt gij daarde?
Ik: Ik bedoel daarmede, mijn Heer Kraaijestein! wanneer zij hun kwalijk slagen, om de genegenheden van een voorwerp, dat zij beminnen, te winnen, of derzelver ouders in hunne belangen over te halen, te wijten hebben aan een los en slordig gedrag.
Kraaijestein: Wat bedoelt gij hiermede verder?
Ik: Wat zou ik 'er mede bedoelen, dan het zeggen van eene algemeene waarheid, die u, mijn Heer! zoowel bekend is als mij.
Kraaijestein: Zoo gij een man van moed en eer zijt, mijn Heer! moet gij regt op den man aanspreken.
Ik: Wel nu dat zal ik doen. Ik heb zeer

{==361==} {>>pagina-aanduiding<<}

wel gevoeld, mijn Heer! wien gij met die smalende spotternij op het geslacht der ongelukkige minnaars bedoelde. Ik weet zeer wel, dat u bekend is, hoe mij Juffrouw Susanna Bronkhorst heeft afgewezen - en kan, zonder u te beleedigen, onderstellen, dat gij in uw hart meent over mij getriumfeerd te hebben, en dat gij nu een heel stuks weg gevorderd zijt met uwen toeleg - maar ik heb u willen te kennen geven, indien u hetzelfde als mij wedervaart, ik dan geloof, dat gij zulks meer aan u zelven te verwijten zult hebben, dan ik. Dat heb ik bedoeld - en ik achtte mij geregtigd tot het zeggen van die algemeene waarheid, die u niet geheel nutteloos misschien herinnerd wordt, daar gij de vrijheid genomen hadt, om onze conversatie met spotternij te beginnen.
Kraaijestein: Is de preêk haast uit?
Ik: Zoo het een preêk is, is het een zeer korte.
Kraaijestein: Ik vind u een zeer impertinent Heertje!
Ik: Ik heb niet bedoeld u eenige impertinentien te zeggen, maar iets hetgeen ik aan eene openbare tafel, indien gij zulks verkiezen mogt, herhalen zou. Ja, mijn Heer Kraaijestein! ja! ik ben geheel niet bang voor u, al ziet gij mij met een barsch en dreigend gelaat aan. - Daar wij het geluk hebben van hier met ons tweeën te zijn, zal ik u meer

{==362==} {>>pagina-aanduiding<<}

zeggen, dan ik achten zou vrijheid te hebben onder getuigen. Juffrouw Bronkhorst heeft mij stellig verklaard mij niet te begeeren, en ik heb, hare vriendschap behoudende, van haar asgezien, schoon mij hare ouders het acces reeds verleend hadden... Maar even min als ik geslaagd ben, mijn Heer! zult gij uwe bedoeling bereiken, daar Susanna zoo kiesch is in allen opzigte, dat zij, die uit bezef, van niet die teedere genegenheid voor mij te gevoelen, welke zij onderstelt, dat plaats moet hebben, indien zij zich met iemand in het huwelijk verbinden zou, mij aswees, ook geen man zal verkiezen, die zich, zoo als immers uw geval is, mijn Heer! openlijk roem draagt op de ongelukkige slachtoffers van zijne toomelooze driften.

Kraaijestein: Gij draaft regt door, en voor een vroom Heer, zoo als gij pretendeert te zjijn, zijt gij zeer scherp. - Nu het Vrome goedje is een soort van Heilig Bitter in de maatschappij - maar zoudt gij wel gelooven, dat mij al uw gemoralizeer en geprofeteer begint te vervelen; en dat ik grooten trek begin te krijgen, om uwe verwaandheid en brutaliteit te straffen? - Gelooft gij dat, Heer Walraven?
Ik: Gij hebt mij zelven toch uitgelokt, Heer Kraaijestein - en hebt dus alleen reden, om u over u zelven te beklagen, indien gij mij genoodzaakt hebt zaken te zeggen, waarvoor ik mij zorgvuldig zou gewacht heb-
{==363==} {>>pagina-aanduiding<<}
ben, indien gij zelf daartoe geene aanleiding gegeven hadt. Ik geloof niet, dat gij vrijheid hebt, om mij te straffen, op eene andere wijs, dan door op eene betamelijke wijze het door mij aangevoerde te wederleggen.... Maar ik zal u door mijn vertrek buiten de gelegenheid stellen, om een bewijs te geven, dat gij, niet tegenstaande de verhevene zielsvermogens, die gij ontvingt, u de daden veroorlooft van een gemeenen lichtmis, en daardoor de verachting van alle verstandigen en braven van beide fekfen verdient...
Nu begon hij afgrijsselijk te vloeken - ik maakte eene kleine buiging en vertrok. Ik wil niet ontkennen, dat ik, misschien door zijn gedrag hooger opgewonden raakte, dan anders mijn geval gewoonlijk is, ja ik gevoelde eene heimelijke neiging om nog verder te gaan, en wie weet waar het toe gekomen was, indien Kraaijesteins beleediging en toorn hooger geklommen waren. Ik heb gisteren van den knecht van het Logement vernomen, dat hij zaturdag naar den Haag vertrokken is. Ik vrees dat Susanna weder door hem lastig zal gevallen worden. Waarom, herhaal ik dikwijls, moet zulk een edel braaf meisje een doelwit der aanslagen van een zoo woest en zedeloos schepsel zijn, als Kraaijestein buitentwijfel is.
Maar laat ik overgaan tot een berigt, hetwelk ik geloof, dat u aangenamer zijn zal,

{==364==} {>>pagina-aanduiding<<}

ik heb besloten, om binnen kort te Parijs u te komen opzoeken. Ik heb waarlijk eenige verstrooijing noodig, en, daar ik thans minder geschikt ben, dan anders, om zeer bepaald mijne studien voort te zetten, zal ik onder uw geleide die groote hoofdstad van Frankrijk op mijn gemak beschouwen. Niet zoo zeer verlang ik, om een nog grootere hoeveelheid menschen, dan hier, onnatuurlijk bij elkander opééngepakt te zien, maar naar die veelvuldige verzamelingen des menschelijken vernufts, welke door het beloop der omstandigheden daar als in een middenpunt zijn zaamgevloeid. Ja schoon het mijn hart grieven zal, ik zal toch ook die fraaije schilderstukken nog eens moeten beschouwen, die weleer het Stadhouderlijk kabinet versterd hebben, en van daar een' luister over de vaderlandsche kunst verspreidden, -
Ik weet nog den juisten dag van mijn vertrek niet, maar zeker zal het niet later zijn, dan in het begin der volgende maand Gij begrijpt, dat ik nog eenige beschikkingen maken moet. Ik zal u, als ik aan de grenzen gekomen ben, nader schrijven, omdat het mij niet onaangenaam zijn zou, als gij mij te Brussel afhaalde, indien het uwe zaken lijden kunnen. Over de Kunst heb ik u niet geschreven, omdat die ons toch veelvuldige stof tot onderhoud zal opleveren, als ik het genoegen heb, u dagelijks te Parijs te zien. - Voor mijn ver-
{==365==} {>>pagina-aanduiding<<}
trek zal ik ook eens bij uwe zuster gaan, en vernemen, of zij misschien iets mede te geven heeft.
Nu, mijn Vriend! vaarwel! eerlang zien wij elkander

Uw toegenegen Vriend

Philip Walraven.




{==366==} {>>pagina-aanduiding<<}

Honderdste brief.

Mejuffr. Susanna Bronkhorst aan den Heer Jakob Bronkhorst.


den Haag, 23. Februarij

Waarde Broeder!

Daar Madam Gibbon naar Amsterdam schrijft, wil ik die gelegenheid niet laten voorbijgaan, om den uwen van den 12den dezer te beantwoorden, schoon ik het voor zeer onzeker houde, of deze brief niet te laat zal komen, om u te Hamburg aan te treffen. Gij kunt begrijpen Koo! hoe verwonderd ik stond van u uit Hamburg een brief te ontvangen; ik geloofde vast, dat gij te Utrecht waart, schoon het mij bevreemde, dat gij mij geen' enkelen regel schreeft. De oorzaak van uw verhaast vertrek naar Hamburg was mij zeer onaangenaam, en het schijnt, dat gij in uwe Commissie slecht geslaagd zijt. Ik weet wel, dat negotiezaken een meisje niet onmiddelijk raken; maar ik begrijp, dat ik toch zeer in de gevolgen deelen zou, indien het kantoor van Papa een' zwaren krak kreeg. Nu ik hoop, dat zich alles nog ten beste mag schik-
{==367==} {>>pagina-aanduiding<<}
ken, en de slag niet al te gevoelig zijn zal, want ik geloof, dat het huishouden van Papa, onder het bestuur van onze tegenwoordige Mama veel, zeer veel gelds kost. En, schoon ik regelregt aan die zaak niets kan doen, ben ik toch zoo zorgeloos niet dat ik 'er geheel niet aan denk. Mij dunkt, dat men een' heel verkeerden regel volgt, wanneer de man bij voorbeeld stelt, dat hij niet met de zaken der vrouw - de vrouw en de overige leden der familie niet met den algemeenen staat van zaken te maken hebben. Ik beschouw een huisgezin, op het voetspoor van zeker Schrijver, als een klein Gemeenebest, bij welks geheele welvaart of tegenspoed zoowel de minste als meeste burgers een dadelijk belang hebben, en tot welks algemeen geluk ieder zooveel mogelijk moet bijdragen, en hoe zal zulks geschieden, zonder ten minste eene oppervlakkige kennis te hebben van den waren toestand?... Maar ik zal hier over niet verder uitweiden, als gij te Amsterdam terug gekomen zijt, zult gij mij wel eens, zoo ik hoop, wat geruststellender berigten kunnen doen toekomen: want ik ben nog, gelijk gij zien zult, in den Haag, en hoe lang dat duren zal, weet de Hemel! 't Is althans zoover gekomen, dat Papa, met wien ik thans toch op een' beteren voet sta, mij genoegzaam gebeden heeft, om niet te huis te komen. Gij begrijpt, lie-
{==368==} {>>pagina-aanduiding<<}
ve Broeder! dat Mama van dit alles de oorzaak is.
Met hoeveel genoegen zag ik uwe lofwaardige vooringenomenheid met uw vaderland; want, schoon zoovele ondankbare kinderen die algemeene moeder uit onkunde en laatdunkendheid verachten, en schoon eene te verre getrokkene vooringenomenheid mede zeer laakbaar is, kan in zekere mate de liefde tot het vaderland eene uitnemende goede strekking hebben. Maar ik wel heb gehoord, dat 'er zeker tijdperk in het leven van een jongeling voorkomt, waarin hij dat land, die stad, dat dorp voor een Paradijs acht, waarin zeker bemind voorwerp zich onthoudt ... doch waarom zal ik niet vlakker aan u schrijven, want, schoon gij mij niet zeer met uw vertrouwen vereerd hebt, weet ik den inhoud van uw' brief aan Lotje Elzevier. Gij kunt begrijpen, dat ik uwe keuze wel uitmuntend vind, maar Koo! ik had niet verwacht, dat, zoo gij het oog vallen liet op mijne lieve Vriendin, dat zeer natuurlijk was, gij zoo stout zijn zoudt haar uwe liefde te verklaren. Ik zal ook niet beslissen, of gij wel gedaan hebt, om zonder kennis van Papa, u schristelijk aan haar te vervoegen, en ook met voorbijgang van hare ouders. Gij weet, dat dit tegen mijne denkbeelden van pligtmatige gehoorzaamheid strijdt - maar gij hebt het gedaan; en schoon het wel geene onvergeeflijke misdaad is, kan men

{==369==} {>>pagina-aanduiding<<}

noch Papa noch mijn Heer en Mevrouw Elzevier het kwalijk nemen, indien zij zich daar-door meer of min beleedigd achten. En wie weet, hoe Lotje het opneemt! - Nu dat zult gij moeten aswachten. Ik wil u echter dit wel zeggen, Koo! dat indien het tot uw beider wezenlijk geluk strekt, dat gij door den naauwsten band, die 'er op aarde bestaat, verbonden wordt, ik mij niet wel een aangenamer gebeurtenis kan voorstellen. Ik zou dan haar zuster heeten, die ik nu reeds met eene zusterlijke liesde bemin. O hoe diep zou ik in alle uwe lotgevallen deelen, uwe genoegens zouden mijne genoegens zijn! En, hoe gij dan ook de zaak hebt aangevangen, God zegene uwe onderneming! -
Gij vraagt, hoe het met mij gaat. Even heb ik u reeds boven aangestipt, dat ik als in eene soort van ballingschap leve, schoon mij die door Madam Gibbon en Mevrouw Meadows zoo aangenaam mogelijk gemaakt wordt, terwijl van een' anderen kant de ondeugende Kraaijestein niet af kan zien van zijne pogingen, om mij te vervolgen, waarvan ik jongstleden zondag weder eene proeve gehad heb van zooveel beteekenis, dat ik den geheelen dag van gisteren noodig gehad heb, om mijnen geest weder in de behoorlijke orde te brengen. Daar ik toch niet denk uit te gaan, omdat ik niet weet, of de listige man nog in de streken van den Haag rondwaart, zal

{==370==} {>>pagina-aanduiding<<}

ik u maar bekendmaken met het laatste, dat 'er tusschen Kraaijestein en mij is voorgevallen, en dan kunt gij over al het overige oordeelen, en ook, in welke onaangenaamheden ik van tijd tot tijd ben ingewikkeld.
Ik was zondag morgen in een uitmuntend goede luim opgestaan, omdat ik mij van dien dag iets bijzonders aangenaams beloofde, daar ik zaturdag met Mevrouw Meadows afgesproken had, om, na dat ik, 's morgens, te kerk geweest was, eene wandeling in het Bosch te doen. Uit de kerk gekomen, ging Mevr. Meadows mede, maar klaagde zeer over pijn in het hoofd, die zoo hevig was, dat zij begon te aarzelen, om het ontworpen plan van die wandeling uit te voeren. Ik bewoog haar, om het ten minste te beproeven, en toen wij in het Voorhout gekomen waren, hadden de frissche lucht en het aangename weder zulk eenen gunstigen invloed op haar, dat wij het waagden, om ons plan van den vorigen dag te voltrekken.
Ik weet niet, dat ik bijna ooit fraaijer dag in Februarij gezien heb - toen wij op de Boschbrug waren, hoorden wij den Leeuwrik duidelijk zingen, en wij wenschten elkander geluk met dezen lieven bode der Lente. Mevrouw Meadows is eene zeer onderhoudende Vrouw, en daar zij veel gelezen heeft, zijn hare gesprekken belangrijker, dan die van velen mijner sekse. - Zij kan ook zeer wel over

{==371==} {>>pagina-aanduiding<<}

beuzelingen praten, maar iemand van een geoefend verstand praat over beuzelingen op zoodanig eene wijze, dat zij belang verwekken. Zij heeft tusschen beide ook aardige invallen, die somtijds wel in de lucht schijnen te hangen, gelijk de denkbeelden in een' Lierzang. - Zoo zeî zij onder anderen, toen wij aan het Kerkpad gekomen waren: ‘Ik ben toch een wonderlijk mensch ... den eenen dag ben ik vol moed, en den anderen zou ik mij zelve bijna onder de lafhartigen tellen. Zoudt gij gelooven, Juffrouw Bronkhorst! dat ik bijna zou kunnen besluiten, om terug te keeren? Had ik nu mijn lieven Toby bij mij, dan zou ik geruster zijn; en zijn chapeau zou toch eene heel kleine beveiliging geven....’ Ik begon te glimlagchen. ‘Nu,’ ging zij voort, ‘ik zal mij die viezevazen maar uit het hoofd zetten, en gij hebt waarlijk wel reden, om mij uit te lagchen, want voor en achter ons zien wij verscheide fatsoenlijke lieden, die dit Bosch zoo veilig maken, als eene der straten van den Haag.’ - Zoo pratende gingen wij voort tot aan het Huis in het Bosch en sloegen toen links af, om langs de noordzijde van het Bosch naar den Haag terug keeren. Eenige minuten voortgewandeld zijnde zag ik uit een zijlaantje een' Heer komen, die, in gepeins zachtjes voortgaande, voor ons uit naar den Haag ging. Hij liep zeer langzaam, zoodat

{==372==} {>>pagina-aanduiding<<}

schoon wij ook niet sterk doorwandelden, wij echter hem eindelijk moesten inhalen, en, daar mij zijn talmachtig loopen zeer verveelde, zette ik zelfs Mevr. Meadows aan, om hem maar voorbij te loopen ... maar, o hoe was mijne ontsteltenis, toen ik dien Heer op zijde gekomen ontdekte, dat hij niemand anders was dan Kraaijestein. Ik meende te bezwijken van schrik, toen ik hem zag - - sloeg mijn' arm om den hals van Mevr. Meadows. - De eerste woorden, die ik van hem hoorde, waren, terwijl hij stoutmoedig mijne afwerende hand gegrepen had: ‘Zulk een geluk had ik mij niet durven beloven,... Ontstel u niet ... Waarlijk ik ben immers zoo verschrikkelijk niet... en, zoo ik mij niet bedrieg, heb, ik het genoegen van Mevrouw Meadows te zien, die ik eenmaal, ook juist op een' zondag, aan het huis van de achtenswaardige Madam Gibbon heb aangetroffen.‘
Mevr. Meadows: Gij hebt een zeer gelukkig geheugen, mijn Heer!
Kraaijestein: Zeker heb ik reden, om den Hemel daarvoor te danken, maar schrijf ook veel toe, dat ik u aantrof in het gezelschap van die beminnelijke Dame, die, hoe zeer zij tot nog toe de vurigste wenschen van mijn hart wederstreeft, daarin onuitwischbaar diep geprent is - zij zet alle voorwerpen die haar omringen, voor mij een onvergetelijk belang bij.

{==373==} {>>pagina-aanduiding<<}

Ik: (nu genoeg tot mij zelve gekomen, mijne hand uit de zijne rukkende) Mijn Heer! Het doet mij leed, dat het toeval ons hier bij elkander brengt, want ik kan niet anders onderstellen. De ontmoeting in den winkel van Madame le Grand in de Hoogstraat, zal u echter niet vergeten zijn. Het zal u niet vergeten zijn, hoe sterk ik mijn' afkeer tegen uwe pogingen toen heb uitgedrukt - maar sedert dien tijd heb ik nog zooveel van u vernomen, voornamelijk van uw gedrag ten aanzien der Nicht van Madame le Grand, een zeker Saartje Lindenberg, dat ik het mij tot schande rekenen zou, een woord verder met u te wisselen....
Kraaijestein: (zich tot Mevrouw Meadows wendende, en ik verbeeld mij, dat 'er een glimlach op zijn gelaat kwam) Word ik niet streng, zeer streng behandeld, Mevrouw Meadows?
Ik: Laat ons voortgaan, Mevrouw! laat ons voortgaan, en laat u niet met dezen Heer in gesprek.
Mevr. Meadows: Bedaar, bedaar, mijne lieve! ik ben even als gij geschrikt... [en zij bleef stil staan] mijn pijn in het hoofd komt door den schrik weder.
Ik: In Gods naam, Mevrouw! laten wij voortgaan en niet bij dezen booswicht vertoeven.
Kraaijestein: Dat loopt te hoog, Juffrouw

{==374==} {>>pagina-aanduiding<<}

Bronkhorst! dat heb ik aan u niet verdiend....
Ik: Dien naam en meêr hebt gij verdiend, mijn Heer! aan de door u ongelukkig gemaakte, naar ligchaam en ziel bedorvene Nicht van Madame le Grand... of zoekt gij misschien dien naam ook aan mij te verdienen. God bewaar mij daarvoor! (en ik sloeg mijne handen in elkander.) Ga heen, mijn Heer!
Kraaijestein: Ik. ben niet gewend op zulk eene wijze behandeld te worden! Mejuffrouw! -
Ik: Gij zijt misschien nooit gewoon geweest waarheden te hooren... (en hier sloeg hij zijne hand weder naar mij uit.) Zoo gij mij weder aanraakt, zal ik om hulp schreeuwen. Er is volk genoeg in het Bosch. - Kom, Mevrouw Meadows! - vertoeven wij hier geen oogenblik langer....
Kraaijestein: Ik zal mij dan toch de eer geven, Dames, om denzelfden weg met u te gaan, zoo als reeds mijn oogmerk was. Ik geloof niet, dat Juffrouw Bronkhorst mij die vrijheid betwisten zal.
Nu gingen wij eenige stappen voort, zonder dat 'er een woord' gewisseld werd. 't Was gelukkig, dat 'er toen geene ooggetuigen waren, want wij maakten eene vreemde vertooning. Ik stapte wel twee boomen vooruit, en Kraaijestein volgde met Mevrouw Meadows;.. die eindelijk zeide: ‘Lieve Juffrouw Bronk-
{==375==} {>>pagina-aanduiding<<}
horst! loop toch zoo hard niet. Mijn pijn in het hoofd maakt het mij onmogelijk u te volgen. Laat de Heer Kraaijestein wezen, wie hij wil, zoolang als ik bij u ben, zal u immers geen leed weêrvaren.’
Kraaijestein: Ik dacht niet, dat in een zoo zachtmoedig karakter, als het uwe, Juffrouw Bronkhorst! de verbittering tegen een' mensch, die zich jegens u naauwgezet en onschuldig gedragen heeft, en wiens misdaad jegens u alleen is, dat hij u lief heeft, zoo onverbiddelijk streng zijn kon. [Ik zweeg.] Ik wil niets ontkennen van mijn vorig gedrag, maar gij rekent het dan onmogelijk, dat ik, door waar berouw gedreven, tot de deugd weder keer. [Ik bleef zwijgen.]
Mevr. Meadows: Ik kan niet ontkennen, Juffrouw Bronkhorst! dat gij uwe strengheid heden wat ver trekt. Gij zoudt den Heer Kraaijestein ten minste kunnen antwoorden.
Ik: Mevrouw Meadows! Als een man van zoodanige slordige en slechte zeden, als de Heer Kraaijestein, tot de deugd wederkeert, zal zulks langs andere wegen en door andere middelen zijn, dan door gesprekken met een meisje, dat, het zij dan met regt of onregt, hem veracht - ja het eerste blijk, dat hij geven zou van een opregte verbetering, zou het staken zijn van het verrassen

{==376==} {>>pagina-aanduiding<<}

en vervolgen van eene ongelukkige, die nu reeds uit haar ouderlijk huis genoegzaaam gebannen is, door zijne ondeugende, woeste en onmededoogende behandelingen.
Kraaijestein: Ben ik dan sedert de bewuste narpartij zooveel slechter geworden?... toen evenwel ...
Ik: Toen gedroegt gij u zeer bescheiden jegens mij, en sedert dien tijd als een roekelooze en stoute indringer, die zich niet genoeg schamen kan.... Ik wil zelfs niet ontkennen, dat uw bescheiden gedrag mij toen getroffen had, en dat ik zelfs den Hemel voor u gebeden heb, dat mijn redder, van het pad der ondeugd terug gekeerd, eenmaal door een braaf gedrag, al het kwade, door hem bedreven, zooveel mogelijk mogt herstellen.
Kraaijestein: En gij, gij, die de eenige zijt, die mij uit mijn zedelijk ongelukkigen staat zoudt hebben kunnen terug trekken - gij verstoot mij... ik bid [en hier wilde hij knielen].
Ik: Laat die Romaneske zottigheden maar na, mijn Heer! Gij zijt mij afschuwelijk ... regt afschuwelijk ... vooral als gij, die tot zulk eene diepte van zedelijke boosheid gezonken zijt, met uwe onreine lippen van Goddelijke zaken spreekt.... Kom, Mevrouw Meadows, help mij spoedig [haar mijn' arm gevende] dit Bosch ontwijken ... en met een den Heer Kraaijestein, die mijne rust verstoord, die

{==377==} {>>pagina-aanduiding<<}

mijn genoegen vernield, die mij uit mijn ouders huis gebannen heeft. -
Kraaijestein: Juffrouw Bronkhorst! Zoo ben ik nooit behandeld door eenig sterveling. -
Ik: Van mij, mijn Heer! zult gij ook zoo niet behandeld worden, indien gij u onthoudt van u verder met mij te moeijen. [Hier stelde hij zich in het midden van het voetpad, dat hier niet zeer wijd is.] Betwist ons den weg niet, of ik zal schreeuwen van geweld, dat gij pleegt.... Denk niet, mijn Heer! dat gij een dier goede, maar laffe, zielen mijner sekse voor hebt, die snel opbruischen, om daarna zooveel flaauwer tegenstand te bieden. Laat mij gaan; laat ons onverhinderd gaan ... [en ik duwde hem met vrij wat kracht op zijde.]
Kraaijestein: [op een' zeer twijfelachtigen toon] Ik zie uit alles, dat de teerling geworpen is. -
Ik: Ik versta u niet - maar zoo gij 'er door verstaat - dat ik vastelijk besloten heb met mijn wil, nooit toe te laten, dat ik u zie of spreek - ja dan is de teerling geworpen.
Kraaijestein: Mevrouw Meadows! Juffrouw Bronkhorst! ik zal u niet langer met mijn toevallig bijzijn, dat u zoo onaangenaam is, lastig vallen. Juffrouw Bronkhorst heeft de onbescheidenheid tot een onvergeeflijk hoog

{==378==} {>>pagina-aanduiding<<}

toppunt jegens mij gedreven; maar weet, dat ik, hoe gij mij dan ook veracht, niets onbeproefd zal laten, om u de mijne te doen worden, en dat ik u volgen zal, waar gij uwe voeten zetten moogt - dat zweer ik [en hier deed hij een' verschrikkelijken eed.]
Hij sloeg toen een' dreigenden blik op mij en vertrok met eene flaauwe buiging, daar wij aan de Maliebaan gekomen waren. Mevrouw Meadows was half dood van schrik en had zulk een' afgrijsselijken pijn in het hoofd gekregen, dat zij bijna in flaauwfe viel, toen wij bij Madam Gibbon kwamen. Ik was geheel toorn en verontwaardiging in de eerste oogenblikken -_ en nu begin ik bang voor den ondernemenden karel te worden. In den Haag ben ik niet langer voor zijne vervolgingen veilig, en de goede Mevrouw Meadows zal nu zoo spoedig mogelijk alles te Loosduinen in orde laten brengen; op haar buitenverblijf zal ik mij opsluiten, tot zoolang dat ik veilig ben voor de vervolgingen van eenen op mij verbitterden woestaard.
Mevrouw Meadows en Madam Gibbon hebben een klein kibbelpartijtje gehad. - De eerste beweerde, dat ik veel te driftig geweest was, en zelfs onvoorzigtig een' geest als dien van Kraaijestein getergd had - maar Madam Gibbon was van gevoelen, dat de toorn en verontwaardiging over een zoo ondeugend mensch en over zulk een boos-
{==379==} {>>pagina-aanduiding<<}
heid, als die van Kraaijestein, alle overige bedenkingen mogten doen voorbij zien, en dat alle waarlijk Deugdzamen en Godsdienstigen eene edele gramschap op het gezigt van zulk een booswicht, als de bederver van de zedelijke en Godsdienstige beginsels van jeugdige en onschuldige meisjes, gevoeld en aan den dag gelegd zouden hebben.
Zie daar mijn' toestand, Koo! Ik hoop dat hij kort moge duren, schoon ik 'er nog geen einde aan zie ... maar God kan uitkomst geven. Ik ga heden, uit voorzigtigheid met eene koets, naar Lotje, en blijf bij haar eenige dagen, tot dat ik met Mevrouw Meadows naar Loosduinen vertrek; of, en gave dat de Hemel! kwam 'er tijding dat ik naar Amsterdam en naar het ouderlijk huis mogt terug keeren!
Eerlang hoop ik u te zien, lieve Boeder! Geloof mij als altijd

Uwe toegenegene Zuster

Susanna Bronkhorst.

Einde van het Tweede Deel.




(*) Zij bedoelt hier het losse papiertje dat Charlotte Elzevier in haar brief (XLIL) van den 28. Jan. gesloten had.

(*) Kraaijestein schreef dezen brief, terwijl hij zich te Rotterdam bevond, maar had zijne reden, gelijk blijken zal, om denzelven, uit den Haag te dagteekenen.

(*) Eene AEolica is een Duitsch Muziekinstrument, dat, zonder eenige verdere aanraking dan de daarvoorbijgolvende lucht, een zeer aangenaam geluid geeft.

(*) Zij bedoelt den LXXXV.

(*) Zij bedoelt hier waarschijnlijk het treffende gedeelte uit dat Dichtstuk:

Ligt zal eerlang de Belg, op Neêrlands grond vergaan; 
Nog enkel, dierbre Cats! in uwe Schriften staan! 
Dan leert de Moeder, om haar Dochter aan te vuuren, 
Ligt nog iets uit u voor in winter avond uuren. 
Het Meisje glimlagcht om 't eenvouwig voorgeslacht, 
Bespot de pligten, die uw hart zo heilig acht, 
Geeuwt bij 't vermaak, dat eens haar vroegre moeder streelde, 
En juicht de Leerschool toe, die haare schande teelde. 
Ras walgt ze van een boek, voor haar zo zonder zin. 
Haar oogleên worden zwaar, zij sluit ze en sluimert in. 
De moeder zucht; maar zwijgt; zij wil, maar durft niet klagen, 
Maar heimlijk wenscht haar hart het heil der vroegre dagen. 
Een traan zwelt in haar oog en rolt op 't boek ter neêr. 
Zit slaat het treurig toe, en sluit zijn krappen weêr. 



(*) Deze brieven van den Heer Louis Kraaijestein aan Mejuffr. Sara Lindenberg, hoe zeer die misschien aan sommige Lezers niet onaangenaam en voor eenige weinigen misschien leerzaam zouden zijn, achtte ik beter hier niet in te vlechten - alleen het gedeelte waarop hier Juffrouw Charlotte Elzevier bijzonder doelt, heb ik, om redenen die naderhand blijken zullen, hier laten volgen: - hetzelve is van dezen inhoud: ‘Ik spreek niet van die huwelijken, want daarover kan alleen een gek praten, waarin de twee Echtgenooten even eens als slaven door kluisters an elkander gesmeed verbonden worden, om de huwelijksschuit den Donau van het leven op te trekken. - Neen ik bedoel anderen, ik bedoel geheel anderen. Als een jongen en een meisje, in zekeren roes van verliefdheid, in het huwelijks bootje springen, en daarin van wal steken, bij het mooiste weêr van de wereld, maar die naauwelijks eenige roeden van het land zijn, of het weêr begint al te veranderen, en het arme schuitje word een speelbal van allerhande onstuimigheden - en zij hobbelen met elkander eenige jaren lang op een zee van onrust, tot dat eindelijk het schuitje strandt, en, een der partijen verdrinkende, springt de andere aan wal, en het hart van de overblijvende juicht over de geleden schipbreuk - of wil je nog een ander voorbeeld van een beter huwelijk - Zie daar dan; ginds treedt een allerliesst jong paar, Engelen van menschen, door een sentimenteel mirtelaantje - vol rozen en ambergeuren - uit de bevallige grot der Bruiloft. - In het eerst schijnt, dat laantje nog al bezet met dezelfde bloemen en liefeijk riekende heesters,... maar de slingers worden minder en minder - en zij komen allengs in de lange - eeuwige - althans onuitkijkbaar-lange - deftige laan van het huwelijksleven. - Daar gaat nu dat zelfde paar - ja nog gearmd, maar ieder kijkt dikwijls naar eene andere zijde - datzelfde paar, dat in elkanders oogen het heelal - den hemel las. - Mevrouw ziet een rozenboompje op zijde staan, waar aan zij gaarne eens rieken zou, maar mijn Heer is geen liefhebber van die rozen, en Mevrouw gaat toch met hem gearmd. - Om dezelfde reden durft mijn Heer ook het bontvlerkig kapelletje niet najagen, dat anders zijne oogen bekoort. - Mevrouw zou dat kinderachtig, zoo niet erger vinden. - Zij gaan ondertusschen voort, langzaam voort. En is de laan, de huwelijkslaan eindelijk ten einde, daar een van beide onverwacht in de groeve des doods stort - de overblijvende schrikt - men houdt den schrik voor droefheid - en zie daar ook dat huwelijk ten einde. - Hoeveel heerlijker, lieve Saartje! is de omgang tusschen twee personen van onderscheide sekse, niet door den slaafschen band des huwelijks gekluisterd. In het volste genot der wederzijdsche vrijheid, heerscht altijd die bekommerde vrees, om elkander te mishagen.... Alle pogingen worden onophoudelijk in het werk gesteld, om elkander te behagen ... de vlam der liefde krijgt elke bijeenkomst nieuwe krachten, en zelfs het afzijn is geschikt, om het vuur in beider harten te versterken.... Laat dan een meisje van een' verheven verstand niet dwaas genoeg zijn, om het huwelijk, dat het graf der liefde is, zoo als reeds voor eene eeuw met regt is aangemerkt, te beschouwen uit het oogpunt,i waaruit dwazen en dweepers hetzelve bekijken.... Immers enz.’

