


Zes jaren in Suriname
Schetsen en tafereelen uit het maatschappelijke en militaire leven in deze kolonie
A. Kappler

GEBRUIKT EXEMPLAAR
exemplaar universiteitsbibliotheek Leiden, signatuur: 1117 B 47-48

ALGEMENE OPMERKINGEN
Dit bestand biedt, behoudens enkele hierna te noemen ingrepen, een diplomatische weergave van Zes jaren in Suriname. Schetsen en tafereelen uit het maatschappelijke en militaire leven in deze kolonie van A. Kappler uit 1854. Het betreft een vertaling van het werk Sechs Jahre in Surinam oder Bilder aus dem militärischen Leben dieser Colonie, und Skizzen zur Kenntniss seiner socialen und naturwissenschaftlichen Verhältnisse uit 1854.

REDACTIONELE INGREPEN 
Eerste deel, p. 157: In de tekst is een gedeelte van een woord weggevallen, dit is tussen vierkante haken aangevuld. ‘... treurige overblijfsels van eenen verschrikkelijken boschbrand, die [daa]r een aantal jaren van het Opper- tot het Neder-district woedde.’

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel I: p. π1v, II, 184; deel II: p. II, 2, 138) zijn niet opgenomen in de lopende tekst.

Eerste deel:
[pagina ongenummerd (p. I)]
ZES JAREN IN SURINAME.

SCHETSEN EN TAFEREELEN
Uit het MAATSCHAPPELIJKE MILITAIRE LEVEN in deze KOLONIE.
door A. Kappler, vroeger in Nederlandsche dienst Ie DEEL.

{== afbeelding 
	
==} {>>afbeelding<<}
    

Het fort Zeelandia.
UTRECHT
W.F. DANNENFELSER.
1854.

Tweede deel:
[pagina ongenummerd (p. 1)]
ZES JAREN IN SURINAME. 

SCHETSEN EN TAFEREELEN
Uit het MAATSCHAPPELIJKE EN MILITAIRE LEVEN in deze KOLONIE.
door A. Kappler, vroeger in Nederlandsche dienst IIe DEEL.

{== afbeelding 
	
==} {>>afbeelding<<}
    

Paleis van den Gouverneur-Generaal te Paramaribo (van de rivier zijde)

UTRECHT, W.F. DANNENFELSER.
1854



2006 dbnl


kapp006zesj01_01


A. Kappler, Zes jaren in Suriname. Schetsen en tafereelen uit het maatschappelijke en militaire leven in deze kolonie. W.F. Dannenfelser, Utrecht 1854



DBNL-TEI 1



2006-06-20

DH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: A. Kappler, Zes jaren in Suriname. Schetsen en tafereelen uit het maatschappelijke en militaire leven in deze kolonie. W.F. Dannenfelser, Utrecht 1854
 
Zie: https://www.dbnl.org/tekst/kapp006zesj01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 







{==π1r==} {>>pagina-aanduiding<<}

Zes jaren in Suriname.

Eerste deel.


{==I==} {>>pagina-aanduiding<<}


{== afbeelding 
	Paleis van den Gouverneur-Generaal te Paramaribo (van de rivier zijde)
==} {>>afbeelding<<}
    



{==III==} {>>pagina-aanduiding<<}

Voorrede van den schrijver.

Het belang, dat velen tegenwoordig in Hollandsch en Fransch Guyana stellen, de verschillende gevoelens, die over slavernij heerschen, en de slechte dunk ten aanzien van den gezondheids-toestand dier beide koloniën, spoorden mij aan, mijne ondervindingen en lotgevallen gedurende een zesjarig verblijf in Suriname langs dezen weg mede te deelen.
Deze behooren wel is waar niet tot den laatsten tijd; want, ofschoon ik zeventien jaren Suriname bewoonde, heb ik evenwel de krijgsdienst reeds sedert elf jaren verlaten, en mijne tegenwoordige betrekkingen, hoewel veel belangrijks opleverende, laten geene andere waarnemingen meer toe over natuur- en plaatselijke gesteldheden, die buitendien toch geene verandering ondergaan hebben.
Er bestaan onderscheidene reisbeschrijvingen over Suriname, doch geen der schrijvers, Stedman misschien uitgezonderd, heeft zich in toestanden bevonden, zoo als ik, is, gelijk ik, aan de hitte der keerkringsgewesten en hunne stortregens blootgesteld geweest, heeft de plaag der moskieten ondervonden, lange nachten doorwaakt of mede aangezeten aan den nederigen soldatendisch; daarom hebben zij bij het bekoorlijke, dat de natuur tusschen de keerkringen oplevert, de schaduwzijde over het hoofd gezien, of althans haar niet uit ondervinding be-
{==IV==} {>>pagina-aanduiding<<}
schreven. Ondanks de berigten der reizigers, die, overeenkomstig de waarheid, gunstig over deze koloniën oordeelden, bleven Suriname en Cayenne ter kwader naam en faam staande gewesten. Men geloofde, dat de heete lucht in de moerassen van Suriname alleen moskieten en kruipend gedierte uitbroeide, en dat aanstekende ziekten en koortsen elkander onafgebroken opvolgden. Het gevoelen aangaande de slavernij, waaronder de arme Zwarten zuchten, had eene nog onaangenamer werking op de verbeeldingskracht, die zoo dikwerf het ware en waarschijnlijke verwerpt, en zich daarentegen aan het fabelachtige en ongeloofelijke hecht. Dit werd somtijds nog vermeerderd met de overdreven berigten van roomsch-katholieke en protestantsche zendelingen, die in het belang hunner congregatiën en missiën de toestanden schilderden, of hunne daden opsmukten, om aan vrome zielen afgrijzen in te boezemen, hun medelijden op te wekken en tot milde bijdragen te bewegen; kortom men was afkeerig van beide genoemde koloniën, en alleen zij, die op eene erfenis loerden, waren harer in hun gebed gedachtig.
Bij het zamenstellen dezer bladzijden, heb ik alleen mijne eigene ondervinding geraadpleegd, niet die van anderen: mijne berigten echter zijn naauwkeurig en overeenkomstig de waarheid, en ik vermeen mijn doel, om namelijk door deze schetsen tot de kennis van den maatschappelijken toestand en de natuur-historische gesteldheid van Suriname bij te dragen, daarmede te zullen bereiken.

Stuttgart, Junij 1853.




{==1==} {>>pagina-aanduiding<<}

Eerste hoofdstuk.

Redenen tot verandering van beroep. Werving te Amsterdam. Aankomst en verblijf te Harderwijk. Inscheping te Hellevoetsluis. Levenswijze aan boord. Strafoefening. Vertrek. Bezigheden gedurende den overtogt. Zeepolypen. Gezigt op het land. Invaart in de Suriname. Ontscheping en verblijf op het fort Amsterdam. De mangoboom.

Geene voorkeur gevende aan het eene beroep boven het andere, noch eene bijzondere neiging voor een bepaald vak gevoelende, viel, op veertienjarigen leeftijd, mijne keuze op den koopmansstand, zonder evenwel het geringste vermogen te bezitten, zoodat mij dus, naar alle waarschijnlijkheid, geen ander lot te wachten stond, dan in eene ondergeschikte betrekking geheel mijn volgend leven achter de toonbank te moeten doorbrengen, tenzij de fortuin mij in hare wisselvalligheid eenmaal met een onafhankelijk bestaan mogt begunstigen.
Door den dood van mijnen eersten patroon, zag ik mij genoodzaakt St. te verlaten; en daar mijne leerjaren nog niet verstreken waren, moest ik bij eenen kruidenier in eene kleine landstad mijnen leertijd ten einde brengen.
Het kostte inderdaad niet weinig moeite mij aan de nieuwe betrekking, waarin ik alsnu geplaatst was, te gewennen. Naauwelijks begon de dag aan den hemel te komen, of wij moesten het bed verlaten om tabak, suiker

{==2==} {>>pagina-aanduiding<<}

en koffij te verkoopen, en elken dag bescheen de zon bij haren opgang geregeld eenige stapels versch geplakte peperhuisjes van allerlei kaliber. Kaneel stampen en peper malen waren de kleine intermezzós in den cirkel-loop der dagelijksche werkzaamheden, terwijl elke week besloten werd met de ramen voor den op handen zijnden zondag te versieren met katoenen doeken, prachtige pijpen en veelkleurige etiquetten voor de verschillende soorten van tabak.
De weinige uren, welke ik des zondags naar welgevallen mogt besteden, bragt ik eenzaam in de nabijgelegen bosschen door, of ik beklom de overoude torens der stadsmuren, om de huiselijke inrigtingen der aldaar hun verblijf houdende uilen te bespieden.
Mijn patroon, die de longtering had en daarom niet altijd in de beste luim was, wenschte mij, wanneer ik niet gedurig met dien ijver te koop liep, welke een onbemiddeld leerling in tegenwoordigheid van zijnen principaal behoort te doen blijken, of wanneer ik den tabak met zekere onverschilligheid afwoog, naar het land waar de peper groeit: later heb ik dien vromen wensch dan ook maar opgevolgd.
Toen mijne leerjaren om waren, verkreeg ik eene plaats als bediende in de aanzienlijke handelsplaats H. Hier eerst leerde ik den handel van zijne eerwaardige en grootsche zijde kennen. Aanzienlijke kooplieden hadden er zelfs verscheidene bedienden, en voor handelsleerlingen was H. eene ware hoogeschool. Doch de tegenzin in mijn beroep had reeds te diep wortel bij mij geschoten, dan dat ik in den ruimeren handelskring mijne kennis in dat vak had kunnen vermeerderen. Zonder eenige bepaalde reden of doel, bevond ik mij het liefst in de vrije natuur; niets stond mij meer tegen dan de bedompte winkellucht en het schelle geluid der bel aan de winkeldeur.

{==3==} {>>pagina-aanduiding<<}

Eindelijk vatte ik het besluit op, elders mijn geluk te beproeven, en mij in Griekenland, toen ter tijd het toevlugtsoord voor elk die geen raad meer wist, in den militairen stand te begeven. Met dit voornemen en zeer weinig geld verliet ik den 1. Maart 1835 H., en zeide in stilte mijne vuurhaarden en kagchels, zoowel als alle winkelbedienden der goede stad hartelijk vaarwel.
Het verhaal mijner lotgevallen op deze reis behoort niet hier ter plaatse. Zonder pas kon ik geen lid der grieksche legioenen worden; dus moest ik onverrigter zake, en droevig teleurgesteld in mijne verwachtingen, naar mijne vaderstad terugkeeren.
Thans vestigde ik mijnen blik op Oost-Indië, welks specerijen ik met zoo grooten tegenzin gestampt en gemalen had, en besloot het peperland, waarheen mijn knorrige patroon mij zoo dikwijls gewenscht had, op te zoeken.
Aan mijn vertrek stond alsnu niets meer in den weg. Mijne betrekkingen hadden leeren inzien, dat er niet veel meer van mij te wachten was; zij bezorgden mij eenen pas en voorzagen mij van een matig reisgeld, om in Holland dienst te kunnen nemen; en zoo toegerust verliet ik andermaal, den 14. Julij 1835, mijne geboorteplaats, en aanvaardde de reis naar het noorden, daar men mij in het oosten afgewezen had.
Door de snelheid mijner voeten en der stoomboot, bevond ik mij reeds op den tweeden dag in de grensstad Nijmegen. Hoe vreemd en nieuw was mij hier alles! Hoe bewonderde ik de zindelijkheid en netheid zelfs der kleinste dorpen in Holland. Welk een verschil met de kleine landsteden en dorpen van Zuid-Duitschland, waar de eene mesthoop aan de andere grenst en waar men bijna in den modder der straten blijft steken! - Hier ontwaart men bij elken stap de welvaart van het land, wel is waar vlak en arm aan schilderachtige partijen, doch de

{==4==} {>>pagina-aanduiding<<}

welbebouwde grond, de reusachtige waterwerken en de tot algemeen nut verstrekkende gebouwen, de heerlijk aangelegde wegen en kanalen vergoeden den bezoeker ruimschoots het gemis aan grootsche tafereelen.
Indien mijne beurs beter voorzien ware geweest, zou ik mij waarschijnlijk niet zoo zeer gehaast hebben, om onder den kommandostaf van den korporaal te geraken. Doch in de tegenwoordige omstandigheden was ik verpligt mij te Amsterdam naar het werfhuis te begeven en nam, zonder handgeld, dienst onder de hollandsche koloniale troepen.
Het depôt van dit korps was gevestigd in de kleine stad Harderwijk, aan de Zuiderzee; den 27. Julij voer ik er met den beurtman heen. Met de weinige cents, die ik nog overgehouden had, ging ik even opgeruimd en tevreden naar boord, alsof ik eene rijke erfenis moest gaan halen. Eenige joden en visschers lagen hier en daar in 't ruim en deden zich vlijtig te goed aan de jeneverflesch, die zij medegebragt hadden, of snorkten totdat wij des nachts om 2 uur aan het bruggenhoofd der stad aankwamen.
Naauwelijks kon ik den dag afwachten, waarop ik mijne militaire loopbaan zou intreden, en reeds vroeg bevond ik mij op 't strand der Zuiderzee, waar ik eenige troepen menschen ontdekte, die men, naar hunne grove, grijze broeken en wambuizen te oordeelen, voor tuchthuisboeven zou aangezien hebben. Doch het waren soldaten, die ongewapend eerst op de maat moesten leeren staan en loopen en men zeide mij, dat mij eene even sierlijke kleeding te wachten stond. De verdere beschrijving van de levenswijze dezer kolonialen was evenmin uitlokkend als hunne kleeding, en mijne geestdrift voor de zaak verflaauwde merkelijk, dan - tu l'as voulu, dacht ik, en liet mij bij den kommandant melden.
De kommandant van het depôt (de kolonel Dittlinger)

{==5==} {>>pagina-aanduiding<<}

was een vriendelijk man, en geheel berekend om den indruk, dien de onoogelijke kleeding van zijn korps op de nieuwelingen maakte, uit te wisschen. Hij was een Zwitser en sprak duitsch met mij. Na mijne papieren doorgezien te hebben, liet hij mij naar de kazerne brengen, waar zich eene menigte nieuwsgierigen rondom mij verzamelden, en uit mijne kleederen zochten op te maken wie ik was en van waar ik kwam.
Het meerendeel mijner nieuwe kameraden waren Duitschers, en wel uit alle deelen van het gemeenschappelijk vaderland: Hanoveranen, Hessen, Saksers, van de poolsche grenzen, Pruissen en Oostenrijkers; men hoorde allerlei tongvallen. Ofschoon nu, zoo als ik mij pas uitdrukte, al deze heeren naar hunne kleeding volmaakt op tuchthuisboeven geleken, bevond men zich niettemin in een zeer aanzienlijk gezelschap; want men ontmoette er graven en baronnen, weggeloopen doctoren, failliete kooplieden, ontslagen officieren, en tooneellisten die geen ander engagement hadden kunnen vinden, ja zelfs eenen roomsch-katholieken geestelijke, allen met het voornemen om te beproeven, of de fortuin, die hun in Europa den rug toegekeerd had, hun in Oost- of West-Indië gunstiger zoude zijn.
Een landsman, die vroeger officier was en van eene zeer aanzienlijke Wurtemberger familie afstamde, doch door uitspattingen en verslaafdheid aan den drank verpligt werd, daar zijn ontslag te nemen, bezorgde mij een ketel met soep, die ik met veel smaak gebruikte. Hij was eerst vóór korten tijd aangekomen, doch kon zich niet wel in de nieuwe levenswijze schikken. Behalve den jenever, vond hij alles afschuwelijk.
Onze leefwijze nu was als volgt: 's morgens ten 5 uur werd de reveille geslagen; alsdan werd door de korporaals tevens het brood uitgedeeld; ten 6 uur begon het exerceren, en duurde tot 9 uur; ten 10 uur appél; als dit afgeloopen

{==6==} {>>pagina-aanduiding<<}

was, at men eene smakelijke, krachtige soep; van 1 tot 4 uur werd er weder geëxerceerd. Ten 4 uur was er andermaal appél en alsdan moest telkens een gepoetst wapen- of kleedingsstuk ter inspectie medegebragt worden. Vervolgens kreeg men tot middagmaal een geregt waarvan aardappelen het hoofdbestanddeel uitmaakt, ratjetoe geheeten. Naauwelijks had men denlepel afgeveegd, of de trommel riep wederom tot exerceren, dat met den donker eindigde. Vrouwen met koffij, boter, kaas, varkenskluifjes en allerlei gebak hadden onderwijl hare plaats op het plein der kazerne ingenomen; zij schonken koffij voor 1 cent het kommetje. Brandewijn en likeuren mogten niet in de kazerne binnen gebragt worden; om die reden waren onze soirées, waarbij de koffijvrouw met hare versnaperingen in 't midden de voorzittersstoel bezette, zeer vreedzaam en onderhoudend. Men zong, vertelde het een of ander en vermaakte zich voor een paar cents uitmuntend, totdat de taptoe aan dit welleven een einde maakte.
Deze nieuwe leefwijze was mij natuurlijk ongewoon, doch ik leerde er mij spoediger in schikken, dan ik zelf verwacht had. Ik deed mijn best om te leeren exerceren en mijne wapens en kleedingsstukken in orde te houden. Op die dagen, waarop niet geëxerceerd werd, wandelde ik met eenigen mijner kameraden de stad door, doch buiten de poort mogten wij niet komen. Overal stonden schildwachten, om den vogels het uitvliegen te beletten en de desertie te weren. Niettemin ontkwamen sommigen, vooral Duitschers, welke hunnen tegenwoordigen toestand des te ondragelijker vonden, hoe minder zij hunne vorige betrekkingen konden vergeten.
De stad Harderwijk, vroeger de zetel eener hoogeschool, is eene kleine, onbelangrijke plaats aan de Zuiderzee; zij zal ongeveer 5-6000 inwoners tellen. De hoofdbezigheid van dezen is de vischvangst, en eene niet onbe-
{==7==} {>>pagina-aanduiding<<}
langrijke bron van bestaan levert het depôt der 1 afdeeling No. 33 der landmagt op, zijnde namelijk de verzamelplaats der voor de nederlandsche koloniën bestemde troepen. Het getal der jaarlijks voor de koloniën benoodigde manschappen is onbepaald; somtijds bedraagt dit voor Oost-Indië ongeveer 1500, voor Suriname en Curaçao 150-200, en eenige weinige voor het fort St. George d'Elmina in Afrika. Al deze gelukzoekers verteren hunne soldij en het geld, dat zij meêbrengen of van huis ontvangen, in de jenever-kroegen van het stadje, waarvan er zeer vele gevonden worden, of laten het in handen van publieke meisjes, die zich hier insgelijks in menigte ophouden.
Onze kazerne heette Oranje-Gelderland; zij bevatte allen, zoowel die voor de koloniën bestemd waren, als die van daar als onbruikbaar of met paspoort terug kwamen. Het eerste gedeelte bestond deels uit belgische deserteurs, uit ontslagen dieven uit het tuchthuis te Leiden, ook uit zoogenoemde strafdivisionairs, menschen die bij geen regiment te gebruiken zijn, om die redenen naar de strafdivisiën gezonden worden, en alleen door zich vrijwillig voor de koloniën te verbinden er van ontslagen worden, en ten laatste uit allerlei Duitschers; van deze laatsten waren de meesten door een of ander ongeluk tot dien stap verpligt geweest. Zij bezitten wel is waar over het algemeen boven de genoemde Belgen en Hollanders het voordeel eener meerdere beschaving, doch deze geeft niet altijd dat eener grootere moraliteit. Velen weten zich door buigzaamheid en lage onderdanigheid in de gunst hunner superieuren in te dringen, en dezulken maken hunne fortuin. Klagten over slechte en onregtvaardige behandeling zijn zelden gegrond. Men vindt in de gansche armée zeer vele Duitschers, die zeer aanzienlijke posten bekleeden, en men moet er zich waarlijk over verwonderen, dat vreemdelingen niet achteraf gezet wor-
{==8==} {>>pagina-aanduiding<<}
den, daar er zelfs meer inheemsche kadetten en aspiranten zijn dan geplaatst kunnen worden.
Hoe weinig aanlokkelijks het karakter der naar de koloniën vertrekkende troepen in 't algemeen ook mag hebben, zoo is dit toch nog oneindig beter dan dat der van daar terugkeerende. Dikwijls vol ligchaamsgebreken, en door het onmatig gebruik van brandewijn in hunne geestvermogens zoodanig verzwakt, dat van hen in 't geheel niets goeds meer te verwachten is, verbeiden deze lieden hun ontslag, hun pensioen of gratificatiën, waarmede zij zich in goedkoope plaatsen van Holland (Nederland) bij boeren in de kost besteden, maar zelden eenen hoogen ouderdom bereiken, daar klimaat en levenswijze niet gunstig zijn voor hun gebrekkelijk en verzwakt ligchaamsgestel. Gedurende mijn verblijf te Harderwijk kwamen er eenige transporten uit de Oost aan. De meesten hadden hunne bezittingen reeds in de eerste haven de beste verkocht, en beefden bij den minsten guren wind als een juffers-schoothondje. Doch mijne eerste terugreis uit Suriname, waarvan later eene breedvoerige beschrijving voorkomt, zal een getrouw beeld opleveren van alle uit Oost- of West-Indië terugkeerende troepen.
Er waren sedert mijne aankomst reeds verscheidene transporten vertrokken, en allen had ik reikhalzend nagestaard; doch het zou zoo spoedig nog niet mijne beurt worden, daar men zich haastte eerst de Belgen en gestraften in te schepen.
De winter naderde met rassche schreden, en bij het aardappelschillen, waarvan niemand verschoond was, kreeg men koude vingers. Ik begon zeer te vreezen het koude jaargetijde in Holland te zullen moeten doorbrengen. Om dit voor te komen, verzocht ik den kapitein mijner kompagnie, een vriendelijk, welwillend man, mij bij het naar Suriname vertrekkend transport in te schrijven. Twee

{==9==} {>>pagina-aanduiding<<}

dagen later, den 3. November, leverde ik mijne wapens in en maakte mij reisvaardig.
Den 4. November 1835 verlieten wij Harderwijk. Het was een heldere, koude dag, en ons detachement, uit 60 man bestaande, stond op het plein der kazerne aangetreden. Wij hadden onze ranzels op, en in de open veldketels ontvingen wij bij het afmarscheren den gewonen teerkost op reis, een pond brood en gebraden vleesch.
De chef gaf ons over aan eenen officier der artillerie, die met verlof geweest was en naar Suriname terugkeerde. Voorafgegaan door de muzijk van het depôt en vergezeld van alle straatjongens en het graauw van Harderwijk, trokken wij welgemoed de Bruggepoort uit, waar een schip lag, waarmede wij naar Amsterdam zouden overgevoerd worden.
Dat velen van ons detachement beschonken waren, is na te gaan; ook bragten sommigen, ofschoon er te voren streng gevisiteerd was, nog brandewijn aan boord, zoodat er den geheelen dag twist en vechtpartijen voorvielen en aan eenige rust niet te denken was. De luitenant, die bij dezen woesten hoop toch niets uitvoeren kon, begaf zich naar de kajuit. In de kleine ruimte, waarin wij opeen gepakt waren, heerschte eene hitte en onaangename reuk tot stikkens toe, zoodat ik aan de koude lucht op het dek de voorkeur gaf. Reeds omstreeks 5 uur des avonds kregen wij de vele torens van Amsterdam in 't gezigt, doch bleven den nacht over voor de stad liggen.
Den 5. tegen den middag voeren wij in een ruim schip, dat door paarden getrokken werd, over Leiden, Gouda, Rotterdam naar Hellevoetsluis, waar wij den 8. aankwamen en het tot onze overvaart bestemde transportschip Prins Frederik Hendrik lag. Den volgenden dag werden wij ingescheept. De zindelijkheid, die er heerscht, de zorgvuldigheid, waarmede men van elke ruimte partij

{==10==} {>>pagina-aanduiding<<}

weet te trekken, zijn bewonderenswaardig, en het kwam mij bijna onmogelijk voor, dat zulk eene menigte menschen er in konden gehuisvest, zonder als haring opeen gepakt te worden. De matrozen, ongeveer 50 in getal, waren van ons afgescheiden, doch op dezelfde wijze verdeeld. Men verdeelde ons in 6 bakken, waarvan zich 3 aan elke zijde van het schip bevonden. Elke bak bestond uit 10 man, die te zamen eene tafel, met touwen aan het dek vast-gemaakt, twee banken, eene lamp en eene groote kist, ter bewaring van de dagelijksche rations tot hun gebruik hadden. Bij ons detachement bevonden zich slechts een sergeant en een korporaal, die hunne dienst onder de 60 manschappen verdeelden. Bij elken bak werd een bakmeester aangesteld, die voor de goede orde en zindelijkheid moest zorgen, en gedurende de geheele reis dit ambt bekleedde. Behalve dezen had nog een ander persoon een ambt, dat de overige 9 manschappen bij beurten waarnamen, en wel een zeer lastig ambt, namelijk dat van het eten te halen, de portiën te verdeelen, de tafel en den vloer schoon te houden, enz. Hij, die hiermede belast was, heette in zijne ambtsbetrekking: ‘zoontje.’ De kost bestond des morgens uit grutterswaren, met boter aangemaakt; vooraf kreeg men een borrel (oorlam), dien de bottelier van het schip uitdeelde. Om 11 uur kreeg men wederom een oorlam, en om 12 uur erwten met spek of pekelvleesch. Het eten werd door het zoontje in eenen bak of houten nap gehaald. Het spek werd door hem in 10 portiën gesneden, en door een die zijne oogen er van af gewend moest houden, elk stuk bij de rij af toegewezen, om den schijn van partijdigheid te vermijden. Alle aten alsnu uit den bak, waarbij somtijds hevige twisten plaats grepen, omdat sommigen gaarne azijn, anderen er geen in wilden hebben en, bij gebrek aan borden, de erwten niet konden verdeeld worden. Na den eten moest het zoontje

{==11==} {>>pagina-aanduiding<<}

den bak en de lepels schoon maken, de tafels en den grond opnemen en alle huiselijke werkzaamheden verrigten. Bij stormachtig weder gebeurde het later soms, dat het zoontje met de erwten van den trap viel en zij, die er onder stonden, de heete saus op het gezigt en de kleederen kregen, waarbij het alsdan niet aan vloeken ontbrak.
Ter waarneming van de dienst waren wij in twee afdeelingen verdeeld, namelijk in de stuurboord- en bakboordzijde. Aldus worden de twee zijden van het schip genoemd, waarvan, zoo men van het achterdeel van het schip naar voren ziet, de regter stuur- de andere bakboord is. De eene helft onzer manschappen was op de eene, de tweede op de andere zijde. Gedurende de geheele reis moesten zich de manschappen van eene der beide zijden op het dek bevinden. Of het nu regende of stormde, koud of warm was, van de dertig manschappen die de wacht hadden, mogt er zich geen een tusschendeks bevinden. De aflossing geschiedde om de vier uren; dien tusschentijd noemde men eene wacht en zes dusdanige wachten maakten een etmaal of dag uit. De tijd, waarna men de wachten verdeelt, wordt bij halve uren geregeld, en wel door bijv. om half een uur eens, ten een uur tweemaal, ten half twee driemaal, ten 4 uur achtmaal tegen eene klok te slaan, hetgeen men glazen noemt. Wanneer men op de vraag hoe laat het is, tot antwoord krijgt drie glazen, dan weet men, dat het half twee, half zes of half tien uur is. Het kommando aan boord geschiedt door fluiten; elk onderofficier van het schip draagt er eene bij zich. De signalen, die er mede gegeven worden, hebben meestal betrekking op de werkzaamheden der matrozen; evenwel werd ook voor het eten en het oorlam gefloten. Behalve het gekookte eten, dat altijd uit grutterswaren of erwten bestond, ontving

{==12==} {>>pagina-aanduiding<<}

men tweemaal 's weeks beschuit, kaas en boter; ook werd er elken avond warm water, theewater genoemd, uitgedeeld. Dit gebruikte ieder naar zijn goeddunken; ik brokkelde in het mijne beschuit, kaas, boter en spek, dat ik van het middageten overhield, en uijen, die men van de vrouw des stuurmans kon koopen, en had op die wijze de heerlijkste soep, die men onder zoodanige omstandigheden gereed maken kon. Met het invallen van den avond werden de lampen aangestoken, en zij, die de wacht hadden, speelden lotto of domino, of bragten hunnen tijd op eene andere wijze door. Des avonds om 8 uur hing men de hangmatten op, die over dag in de verschansing geborgen werden, en ging men slapen, terwijl de wachthebbende helft ongeduldig op het dek heen en weêr liep, tot dat ook aan hen de beurt kwam, om in de warme hangmatten te kruipen.
Het gaat evenwel niet gemakkelijk in eene zoo beperkte ruimte met zoo vele menschen te slapen, en hunne uitwaseming, zoo als die van thee, kaas en andere ingrediënten, dragelijk te vinden, zonder eens te spreken van het geruisch van ongeveer 60 menschen boven zijn hoofd, van het gekletter der gedurig tegen elkander stootende hangmatten, het gekraak der masten, het gerammel der ankerkettingen en het slaan der golven van buiten tegen het schip.
Wij bleven na onze inscheping nog 8 dagen op de reede van Hellevoetsluis liggen en zeilden den 17. November uit. Naauwelijks waren wij twee uren van de haven verwijderd, of het schip stootte door de onoplettendheid van den loots op eene bank: het roer haakte uit en het schip kreeg nog andere averij. Men deed eenige schoten ten gevolge waarvan terstond ettelijke kanonneerbooten ter onzer hulpe uitkwamen. Door de stoomboot Curaçao werden wij des namiddags naar de haven terug gesleept.

{==13==} {>>pagina-aanduiding<<}

Daar ons schip in 't drooge dok gehaald en gerepareerd moest worden, werden wij zoo lang in eene leegstaande kazerne gehuisvest.
Hier bleven wij nu veertien dagen zonder de minste geregelde werkzaamheid en ontvingen ons eten van het schip, waaraan voortdurend gewerkt werd; overigens genoten wij alle vrijheid. Wij liepen dagelijks in de stad en den omtrek rond, doch zonder eenig geld, daar ons geen cent soldij uitbetaald werd.
Velen verkochten hunne kleederen, om zich met de meisjes van het stadje te kunnen vermaken, of verdronken al wat zij hadden aan jenever; sommigen lagen, omdat het zeer koud was, den ganschen dag te bed; ook verliep er geen dag, waarop niet moorddadige kloppartijen voorvielen. De kommandant van het detachement, die zijn verblijf op het schip hield, wist er geen raad voor; sergeant en korporaal waren bij het teugellooze volk in geen tel. Middelerwijl kwam er van het ministerie van koloniën, daar men medelijden had met onzen geldeloozen toestand, voor ieder man eene gratificatie van twee gulden vijftig cents; deze werd aan hen uitbetaald, die hunne kleedingsstukken niet verkocht hadden, maar die dit gedaan hadden werden tot aan ons vertrek achter de grendels gezet. Thans was het weer een leven van vrolijk Fransje; doch binnen kort heerschte er wederom gebrek, even als te voren, en tot nieuwe gratificatiën was de hardvochtige minister niet te bewegen.
Een onzer kameraden had eenen toestel voor chinesche schimmen vervaardigd, die hij des avonds vertoonde. Deze vertooningen werden door soldaten, matrozen en meisjes uit de stad vlijtig bezocht; doch daarbij viel onder het aanschouwend publiek menig tooneel voor, dat ik met den sluijer des geheims moet bedekken.
Den 2. December kwamen wij andermaal aan boord.

{==14==} {>>pagina-aanduiding<<}

Te gelijkertijd werden onder militair geleide degenen van ons transport op 't schip gebragt, die hunne kleedingsstukken verkocht of andere misslagen begaan hadden. In tegenwoordigheid der officieren en der equipage van het schip, werden ons nu de krijgsartikelen der marine voorgelezen, waarin van kielhalen, râvallen, ophangen, enz. sprake was. Met eene donderende stem verweet ons de eerste officier ons slecht gedrag; ook liet hij dadelijk eenigen, die daartegen iets in te brengen hadden, aan de stukken vastsluiten. Toen dit afgeloopen was, werden acht matrozen voorgebragt, die gedurende de reparatie van het schip van boord weggeloopen waren, en den stuurman bij het geregtshof voor de marine te Rotterdam aangeklaagd hadden. Hunne klagten waren echter, naar het schijnt, niet aangenomen, en zij werden weder naar boord gezonden.
Alle officieren en de scheepsdoctor waren in uniform op het halfdek, en van de matrozen en soldaten mogt niemand het dek verlaten, waar nu een voorbeeld voor ons allen zoude gesteld worden. Wij soldaten stonden vol bange verwachting; want men zag aan het vrolijk gelaat van den kommandant van ons detachement, die altijd lachte, wanneer een arme drommel afgestraft zou worden, dat het er duchtig op los zoude gaan. Eindelijk begon de scheepsbevelhebber den delinquenten hunne misdaad voor te houden, en - hierop kwam zijne lange redevoering neêr - dat hij genade in plaats van regt wilde bewijzen, en hen daarom niet voor den krijgsraad bragt, maar met eene kleine vermaning zou laten afstraffen. Er was reeds een luik tegen de verschansing geplaatst, waarop de belhamel van het komplot op den buik gelegd en vastgebonden werd.
De stuurman (eerste onderofficier), dien zij wilden aanklagen, en de schieman (insgelijks een onderofficier), elk

{==15==} {>>pagina-aanduiding<<}

met een vingerdik en eene el lang geteerd touw in de hand, wachtten slechts op het teeken van den kommandant, om aan de voorafgegane vermaning den vereischten nadruk te geven. Zij sloegen nu ook den armen kerel, die in de hartroerendste bewoordingen om genade smeekte, zoodanig, dat hij ten laatste bewusteloos, voor dood bleef liggen. De kommandant liet den doctor onderzoeken, of hij nog meer kon verdragen, hetgeen de menschlievende man, na den mond en de oogen van den patiënt bekeken te hebben, met ja beantwoordde. Men begon hem derhalve op nieuw te slaan. Toen hij genoeg ontvangen had, en men de touwen losmaakte, waarmede hij was vastgebonden, viel hij, zonder besef en gevoel, als een zak op den grond neêr. Vervolgens kwam de beurt aan den tweede en de overigen; de eerste evenwel had het vet van den ketel gehad. Mij rezen bij deze strafoefening de haren te berge, en nooit heeft een soortgelijk tooneel wederom zulken indruk op mij gemaakt. Wel was het mij aanvankelijk in Suriname onmogelijk met onverschilligheid het zwepen en slaan der negers aan te zien, en naauwelijks kon ik mij van tranen weêrhouden, wanneer deze naakte zwarten, somtijds wegens een onbeduidend vergrijp, met de taaije tamarinde-takken derwijze geslagen werden, dat hun bloed den grond verwde. Het ergerde en griefde mij, wanneer zulk een neger na de afstraffing, met bloed en builen bedekt, nog door de soldaten gehoond werd. Ofschoon dit gevoel nu wel niet bij mij verloren ging, zoo is het nogtans door de gewoonte verstompt, en ik heb helaas de overtuiging verkregen, dat daar waar slavernij bestaat, de stok niet gemist kan worden; doch gematigdheid en menschenliefde mogen noch aan den zeeofficier noch aan den planter vreemd zijn, en slechts in de hoogste noodzakelijkheid behoorde men dit middel te bezigen!
Wij gingen den 16. December des avonds andermaal

{==16==} {>>pagina-aanduiding<<}

onder zeil en zagen den anderen morgen de krijtbergen van Engeland voor ons liggen. Daar de wind ongunstig was, liet men voor de stad Deal het anker vallen. Het weder was koud doch schoon; stoomschepen en visschersbooten voeren langs ons heen, en eene menigte schepen lagen hier insgelijks op eenen gunstigen wind te wachten, om het Kanaal te passeren. Na vier dagen veranderde de wind, en wij stevenden het Kanaal in. Van de zeeziekte had ik weinig te lijden; welligt was dit aan het koude weder toe te schrijven. De vele schepen en stoombooten, die ons ontmoetten, de heerlijke kusten van Engeland met hare hooge krijtbergen waren vooral voor ons Zuid-Duitschers bijzonder belangrijk.
Na verloop van drie dagen bevonden wij ons in den Atlantischen Oceaan. Ons leven was zeer eentoonig, en alleen aan den warmeren luchtstroom bespeurden wij, dat wij ons niet meer in 't koude noorden bevonden. Het ijs van ons watervat verdween en hevige regenvlagen maakten ons somtijds door en door nat. Het was 's avonds vóór kersmis, toen verscheidenen van ons voor eenen stortregen in de, tusschen beide masten staande en met eene andere boot bedekte sloep, eene schuilplaats zochten. Daar ik de laatste was, die insgelijks in de reeds volgepropte boot wilde schuilen, moesten mijne voeten, waarvoor ik geene plaats meer vond, er buiten blijven hangen. Ik dacht juist aan de genoegens, die men dezen avond in mijn vaderland genoot, en vergeleek in stilte den smaak der peperkoeken met dien van de harde beschuit, waaraan ik nog kort te voren mijn gebit geoefend had, en bespeurde van louter aandoening niet, dat iemand in het donker mijne voeten betastte. Plotseling echter werd er onder vreesselijk vloeken een ware zondvloed van zeewater over mij uitgestort, zoodat ik ijlings de vlugt nam en daarbij nog mijne muts verloor. De schieman had

{==17==} {>>pagina-aanduiding<<}

mijne voeten bespeurd en mij in dit verboden toevlugtsoord mildelijk op eenige emmers zeewater vergast. Ik was tot op het hemd toe nat en beefde de twee overige uren als een riet. Met het begin van Januarij hadden wij de hoogte van Madera bereikt. Thans zag men (want na verloop van eenige dagen hadden wij den passaatwind) vliegende visschen in menigte, waarvan er somtijds eenige op het dek nedervielen; ook dreef van tijd tot tijd eene soort van prachtige, roode polypen, door de matrozen ‘portugeesch oorlogsschip’ genoemd, langs ons voorbij. Het heerlijkste weder begunstigde onze vaart, en ik bleef, zoo als de meesten van ons, dag en nacht op het dek, omdat de lucht in het ruim, ofschoon men die door windvangers ververschte, warm en kwalijkriekend was. Men bragt den dag met het lottospel door, en tot laat in den nacht werd er gezongen en verhaald. De maan schitterde aan den wolkeloozen hemel en de sterren schenen met meer glans te tintelen. Alles ging geregeld zijnen gang, door niets afgebroken, dan door kleine strafoefeningen aan matrozen, die het een of ander misdaan hadden.
Bij ons soldaten was iets dergelijks nog niet voorgekomen, want er hadden geene buitensporigheden plaats, omdat er geen brandewijn te krijgen was. Op zekeren dag echter ontstond er twist tusschen eenige soldaten uit de heffe van Hollands gepeupel; zij kregen elkander bij het oor en vochten tusschen de stukken op het dek. De kommandant van het schip had dit toevallig mede aangezien, en liet het geheele detachement op het dek verschijnen. Vervolgens moesten de strijdlustigen voorkomen en elk van hen ontving een touw met last elkander duchtig af te rossen. De verzekering dat, indien zij zich niet goed van hunne taak kweten, de schieman bet ontbrekende er bij zou voegen, deed eene goede uitwerking, want als twee grimmige hanen vlogen de kerels op elkander in; doch niet

{==18==} {>>pagina-aanduiding<<}

gewend zijnde met touwen te vechten, wierpen zij deze weg, en deden de zaak met de vuisten af. Er kwam geen einde aan het lagchen, en dit intermezzo viel inzonderheid in den smaak van onzen detachements-kommandant.
Voordat wij in den passaat kwamen, hadden wij altijd water genoeg gehad, en iedereen mogt uit het watervat drinken, zoo veel hij wilde. Naauwelijks waren wij echter in de heete luchtstreek, of het water werd ons in rations toegedeeld. Deze bestonden daags in eene flesch vol voor elken man; zij werden allen te zamen in een vaatje bewaard, waaruit men gemeenschappelijk, onder toezigt van den bakmeester zijnen dorst leschte. Het zoontje deelde aan elk de lafenis in het deksel van een etensketeltje uit, en moest tevens zorg dragen, dat niemand er uit snoepte. Hoe veel dorst heb ik toen geleden! Vleesch, spek en kaas, waarvan ik een groot liefhebber was, verruilde ik tegen water, en dikwijls bestormde ik den zwarten kok met mijn verzoek om een weinig water, hetgeen mij de goedhartige neger, ofschoon met vreeselijke vloeken en verwenschingen, ook menigmaal gaf.
De hitte vermeerderde dagelijks. Men haalde de zware ankerketting, die, sedert wij ons op den oceaan bevonden, tusschendeks was bewaard geworden, voor den dag, maakte het anker er aan vast en hoopte binnen een paar dagen land te zullen zien.
Het heerlijke indigo-blaauw der zee werd helderder en groenachtig; er vielen eenige hevige stortregens. Den 18. Januarij 1836 zagen wij eindelijk de kust van Guyana voor ons liggen, eene lange strook donkere bosschen, die zich in het water spiegelden en waartusschen geene bergen of heuvels te ontdekken waren.
Langzamerhand zag men de boomen uit de groene massa te voorschijn komen; aangename geuren van bloeijende

{==19==} {>>pagina-aanduiding<<}

gewassen werden door den wind tot ons overgevoerd; vlinders kwamen op het schip vliegen; zwermen van roode ibissen, hier flamingo's geheeten, wier vederen allerheerlijkst scharlakenrood zijn, trokken over ons hoofd heen, en van tijd tot tijd dook een groote visch uit de troebele golven op, om versche lucht te scheppen.
Wij zagen de nationale vlag van den post Oranje ons tegenwaaijen, en omstreeks 2 uur kwamen wij in de monding der rivier Suriname. Thans zagen wij de voor ons nieuwe wereld meer van nabij, want op zee waren wij wel 1 ½ mijl van het land verwijderd gebleven, omdat zich langs de kust aanmerkelijke zand- en modderbanken uitstrekken. Het land was overal vlak, doch met ontzaggelijke bosschen bedekt, waarvan de groene kleur zoo frisch en levendig was, dat zelfs de jonge bladeren der in Europa groeijende boomen op verre na dien glans niet bezitten. Tusschen deze bosschen lag eene vriendelijke plantagie verscholen, welker met suikerriet bezette velden zich tot aan den oever uitstrekten. De witte woningen, de molens met hunne hooge schoorsteenen werden overschaduwd door palmen en door andere ons onbekende gewassen. De weelderige natuur der keerkringsgewesten vertoonde zich in al haren rijkdom aan ons oog; hoe schoon en bekoorlijk kwam mij dit land voor! In den winter hadden wij de eentoonige duinen van Holland verlaten, en thans bevonden wij ons in het land, waar een eeuwige zomer heerscht. Nooit zal ik ook het oogenblik vergeten, waarop ik daar voor het eerst voet aan wal zette.
Hoe verder wij den stroom opvoeren, des te levendiger werd het tooneel. Fraaije, met levendige kleuren beschilderde booten bewogen zich, door naakte zwarten voortgeroeid, over den majestueuzen stroom. Wij wierpen de ankers uit bij het fort Nieuw-Amsterdam. Dit ligt aan de monding der Commewijne in de Suriname, en kan

{==20==} {>>pagina-aanduiding<<}

het binnenvaren der schepen in de beide rivieren beletten. Op den anderen oever der Suriname, tegenover het fort, ligt de redoute Purmerend en aan de Commewijne het fort Leijden. De Suriname is bij het fort Amsterdam ongeveer een kwartier uur breed, en beide stroomen zijn, zoo ver het oog reikt, door de schoonste suiker- en koffijplantagiën omzoomd.
Uithoofde der gele koorts, die juist te Paramaribo heerschte, en waardoor reeds vele menschen ten grave gesleept waren, had het gouvernement, ofschoon onze tegenwoordigheid tot het waarnemen der garnizoensdienst dringend in de stad vereischt werd, besloten, ons zoo lang in het gezondere fort te laten, totdat de ziekte zoude geweken zijn. Dien ten gevolge werden wij tegen 6 uur ontscheept.
De gansche bezetting van het fort was uitgeloopen, om ons te verwelkomen. Elk ontmoette eenen vriend, een' bekende of landsman onder de menigte, en het vragen en verhalen nam geen einde. Ook de geheele vrouwelijke bevolking van het fort was verschenen. Leelijke wijven, zoo negerinnen als kleurlingen, met lange, slap neêrhangende borsten, overlaadden ons met gunstbetooningen en waren zeer begeerig naar de door ons medegebragte brokken kaast en beschuit. - Toen het reeds donker was, geleidde men ons naar het fort, en naar de voor ons bestemde kazerne. Deze had volmaakt het voorkomen van een paardenstal. Ongeveer vier voet boven den grond liepen door de geheele zaal staven, zoogenaamde klabaaijen, waaraan men des avonds de hangmatten vastmaakte, die er over dag aan opgerold waren. Op vijftig passen afstands van de kazerne bevond zich eene kroeg, waar brandewijn, rum en wijn te verkrijgen was. Daarheen stormden diegenen, die nog geld hadden, ten einde hunne aankomst op de gebruikelijke wijze te vieren, en zij die zich door hunne bekenden lieten onthalen.

{==21==} {>>pagina-aanduiding<<}

In die kroeg ging het nu vrolijk toe, en het ontbrak niet aan verschrikkelijk geraas en gejoel, doch de taptoe maakte er een einde aan; want dit was het teeken, dat elk zich naar zijne hangmat moest begeven. De beschonkenen echter hadden hun nachtkwartier gekozen onder de tafels en banken. Aan rust en stilte viel niet te denken; want den geheelen nacht duurde het krakeelen om de schoone dames - die uit al te groote teederheid een iegelijk wilden toebehooren en wier taal niemand verstond - het klagen en jammeren der beschonkenen en het vloeken dergenen, die uit ongewoonte met hun hoofd in eene onzachte aanraking kwamen met de klabaaijen, en tot overmaat van droefheid werden wij gekweld door tallooze zwermen van moskieten, die het vooral op hen, die pas aangekomen zijn, verzien hebben, en wier gegons evenzeer lastig is als hun steken.
Ik zat den halven nacht voor de kazerne en bewonderde de duizenden van lichtvliegen, die een veel helderder licht van zich geven dan de europesche en door het vochtige gras zwierven. Zelfs al hadden de moskieten ons niet belet te slapen, zouden evenwel de tooneelen van den vorigen dag mij den slaap uit de oogen gehouden hebben, en naauwelijks begon het te schemeren, of ik begaf mij weder naar buiten, waar alles nieuw voor mij was.
De middelweg van het fort bestond uit eene heerlijke laan van koninklijke palmen, doorgaans koolboom genoemd, (Areca oleracea, Linn.); hunne toppen, waarvan de bladeren in de gedaante van eene pluim groeijen, raakten elkander bijna aan, en vormden een prachtig gewelf. De digt bebladerde boomen eener andere laan droegen groote, eivormige vruchten van eenen tot genot uitlokkenden geur. Ofschoon ik ze niet kende, at ik er eenige van en vond ze voortreffelijk. Het waren mango's (Mangifera

{==22==} {>>pagina-aanduiding<<}

indica), die op dezen tijd rijp zijn en somtijds twee oogsten 's jaars opleveren. Deze vruchten hebben de grootte van een ganzenei, zijn gewoonlijk aan den eenen kant een weinig ingedrukt, rijp zijnde geel van kleur, en even als de bladen des booms van eenen terpentijnachtigen reuk. De schil wordt er afgetrokken en men zuigt het gele, vezelige vleesch van den steen, die eenigzins plat, doch bijna even lang is als de vrucht. De smaak er van is zeer zoet en aangenaam, en laat zich niet met dien van eene enkele europesche vrucht vergelijken; de vezels van het vleesch blijven ligtelijk tusschen de tanden zitten. De mangoboom wordt grooter dan de grootste appel- of perenboom, en draagt van zijn vierde jaar af vrucht, bij een gunstig jaargetijde in ongeloofelijke hoeveelheid. Op de plantagiën, waar er dikwijls geheele lanen van gevonden worden, mest men de varkens met de vruchten. Ook wordt er een fijne brandewijn uit gestookt.
Langzamerhand werd het levendig in 't fort. De negers, allen geboeide slaven, die van de plantagiën weggeloopen en weder opgevangen waren, gingen naar hun werk. Zij moeten hier een bepaald aantal jaren aan de vestingwerken arbeiden en worden later, wanneer hun straftijd om is, naar hunne plantagiën teruggezonden. Zij gaan, zoo als de meeste slaven, bijna naakt, hetgeen iemand die pas aangekomen is, het meeste hindert. Kleederen echter, waaraan zij nooit gewend geweest zijn, en waaraan zij in dit klimaat ook weinig of geene behoefte hebben, worden zelfs wanneer zij er hebben, bijna in 't geheel niet door hen gedragen. Ik had met deze ongelukkigen groot mededoogen en zou hen, wanneer dit in mijne magt ware geweest, dadelijk losgelaten hebben.
Eene negerin, die insgelijks geboeid in de nabijheid van onze kazerne werkte, had haar kind, ongeveer 9 maanden oud, een touw om den hals gedaan en op het einde er

{==23==} {>>pagina-aanduiding<<}

van eenen steen gelegd, opdat het niet te ver zou rondkruipen. Toen zij bespeurde, dat ik medelijden met het arme schepseltje had, vroeg zij mij uit kortswijl of ik het wilde koopen en eischte er 30 gulden voor. Doch mijn geheele rijkdom bestond slechts uit 10 gulden, de gedurende de reis te goed gemaakte soldij, die ons op den eersten morgen was uitbetaald geworden; ik gaf dus mijn leedwezen te kennen van dien voordeeligen koop te moeten afzien, waarover zich mijne kameraden, die wel wisten, dat de negerin haar kind niet mogt verkoopen, regt vrolijk maakten.
De meesten verteerden het door hen ontvangen geld in de kroeg, anderen kochten er hemden en broeken voor, om hieraan later geen gebrek te hebben.
Dagelijks bragt men van de naburige plantagiën allerlei vruchten in het fort, en ik besteedde er een groot gedeelte van mijn geld aan. Daar het niet geoorloofd was het fort te verlaten, klommen wij over de pallisaden, om de naburige plantagiën te bezoeken. Mijne nieuwsgierigheid kende geene grenzen. Den eersten uitstap deed ik met eenige kameraden naar de suikerplantagie Zoelen, die aan de Commewijne, op ongeveer een half uur afstands van het fort ligt.
Bij elken stap ontdekte ik iets nieuws, iets dat ik nooit gezien had; nu waren het krabben, die in de gaten van den dijk hunne schuilplaatsen hadden en hunne scharen dreigend ophieven, wanneer men hen te zeer naderde, dan groote hagedissen, dan wederom prachtige kapellen; inzonderheid ook de menigte arendgieren, die volstrekt niet schuw waren, overal bleven zitten en naauwelijks uit den weg gingen, of op eene verbazende hoogte in de blaauwe lucht rondvlogen. Door de banaanvelden, die het voedsel voor de negers van het fort opleveren, kwamen wij spoedig op eenen fraaijen, breeden boschweg, waar

{==24==} {>>pagina-aanduiding<<}

wij eenen met bloemen als bezaaiden Cactus grandiflorus zagen, die de aangenaamste geuren verspreidde.
In de verte zag men de witte gebouwen der plantagie Zoelen liggen, waarop eene breede laan van oranje- en pompelmoes-boomen uitliep. Deze boomen hingen vol rijpe vruchten, en wij plukten er zoo vele van als wij konden dragen. Wij bezagen het kookhuis en den molen, waarin wij nogtans weinig belang stelden.
Het is mogelijk, dat het veelvuldig gebruik van tropische vruchten nadeelig is voor hen, die zich pas hier bevinden, doch bij mij scheen dit niet het geval te zijn; want ofschoon ik somtijds meer dan 20 appelsina's daags at, bleef ik toch altijd gezond. Gedurende mijn verblijf op het fort, leefde ik nagenoeg alleen van vruchten, suiker en eijeren, terwijl menigeen, die mij dit met het beste doel afried, bij eene juist tegenovergestelde leefwijze bezweek.
Onze voorraad van vruchten wekte bij onze kameraden den lust op tot het ondernemen van soortgelijke uitstapjes, doch ten laatste kwamen deze den kommandant ter ooren en werden streng verboden.



{==25==} {>>pagina-aanduiding<<}

Tweede hoofdstuk.

Aankomst te Paramaribo. Het fort Zeelandia. De stad. Openbare gebouwen. Het inwendige der burgerhuizen. Kooplieden en winkels. Gewigten, maten, geld. Levenswijze der militairen en der inwoners. De jeugd. De plantagiën. Houthakkingen. Levenswijze op de plantagiën. De rentmeesters of directeurs. De blankofficieren. De negerslaven, hunne werkzaamheden en behandeling. Godsdienst. Invloed der Hernhutters. Dansen. Ziekten.

Den 1. Februarij 1836 werden wij in een matrozenpont 1) naar de plaats onzer bestemming, het fort Zeelandia, overgebragt. Fraaije suiker- en koffijplantagiën liggen aan weêrszijde van den breeden stroom, die voor de stad plotseling eene zuidwestelijke rigting aanneemt en eene groote bogt (haven) vormt.

{==26==} {>>pagina-aanduiding<<}

Eene menigte landhuizen, waaraan de laatste plantagiën grenzen, maken de voorstad Combé uit.
Op den hoek, door de plotselinge kromming der rivier gevormd, ligt op eene, uit schelpen bestaande rots, het fort Zeelandia. Het heeft slechts weinige batterijen, is onregelmatig gebouwd en van de stad afgescheiden door de regerings-plaats, en eene ongeveer 60 voet breede gracht, die haar water uit de rivier ontvangt. Eene groote kazerne van gebakken steen, waar het bataillon jagers No. 27 gehuisvest is, herinnert aan de goede en rijke dagen der kolonie, toen men nog zoo duurzaam bouwen kon. Vroeger bewoonden de officieren te zamen een groot, houten gebouw, doch nadat dit in 't jaar 1839 is afgebroken, hebben zij afzonderlijke, nette huizen, die in genoemd jaar naar één model gebouwd werden. In het fort zelf bevindt zich het binnenfort, onderscheiden steenen gebouwen, die, omringd door eenen muur, eene kleine plaats insluiten, waar de verschillende gevangenissen zijn voor militaire en civiele misdadigers, alsmede voor schuldenaars, die hunne schuldeischers niet willen of niet kunnen betalen. Op de plaats zelve worden de negers, die men nadrukkelijk kastijden wil, met de zweep of den stok afgestraft.
Behalve de kazerne voor de hier garnizoen houdende artillerie, bevindt zich in het binnenfort het kruidmagazijn en een signaalpost, die door de aan de overzijde der rivier bestaande telegraaf van de plantagie Jagtlust met het fort Amsterdam correspondeert, waardoor men de aankomst der schepen aan de monding der rivier dadelijk verneemt.
De stad zelve, op ongeveer 100 schreden afstands van de barrière van het fort eenen aanvang nemende, is volstrekt door geene muren ingesloten en bevat voor het grootste gedeelte breede, wel is waar ongeplaveide straten,

{==27==} {>>pagina-aanduiding<<}

doch die, dewijl zij uit schelpzand bestaan, zelfs bij de hevigste stortregens binnen den tijd van een paar uren opdroogen; de meesten er van zijn aan beide zijden met oranje-boomen beplant.
In de langs de rivier loopende, of zich in hare nabijheid bevindende straten, staan de huizen digt bijeen, en zijn slechts zelden door tuinen van elkander afgescheiden. Met uitzondering van eenige weinige steenen gebouwen, zijn alle huizen van hout; zij rusten op eenen 1 à 2 voet hoogen, uit gebakken steen opgetrokken, muur. De deuren en vensterluiken zijn groen geverwd, doch het overige is parelgrijs geschilderd. Zij zijn met planken (singels) van inlandsch, hard hout gedekt, doch na den grooten brand in het jaar 1832 moet elk nieuw gebouwd huis met pannen of leijen gedekt worden. Glasramen zijn van wege de hitte weinig in gebruik; in plaats van deze, heeft men jalousiën of gazen hordjes. In de meer afgelegen gedeelten der stad bevindt zich nagenoeg bij ieder huis een tuin, waarvan men nogtans over het algemeen weinig gebruik maakt; deze tuinen zijn door heggen van citroenboompjes met elkander verbonden. De keukens en geheime gemakken bevinden zich in afzonderlijke, van het woonhuis afgescheiden gebouwen; op het plein staan meestal ook woningen voor de slaven als ook de magazijnen. Elk huis heeft twee deuren, die aan de straat uitkomen; van de eigentlijke huisdeur maken de blanken gebruik; van de andere, de negerpoort, tot welke men van het plein de toegang heeft, slaven en geringe lieden.
De stad wordt door verscheidene grachten, die hun water uit de rivier ontvangen, doorsneden. Van de twee voorsteden heet de eene Combé, de andere de Vrijkolonie; deze laatste wordt meestal door vrije kleurlingen bewoond, die, daar zij zeer lui zijn, ook een zeer armoedig leven leiden.

{==28==} {>>pagina-aanduiding<<}

Openbare gebouwen en burgerhuizen onderscheiden zich meer door sierlijkheid dan door eene indrukwekkende bouworde. Het gouvernements-huis ligt tusschen de stad en het fort op eene groote, met graszoden bedekte plaats, ‘het plein’ genoemd. Het is een groot, statig, van hout opgetrokken gebouw, van waar men een fraai uitzigt op de rivier heeft. De daarbij behoorende tuin, waaraan men vroeger de hand niet hield, wordt tegenwoordig (1850) zeer goed onderhouden en dient als proefkweekerij voor tropische gewassen. Langs dezen loopt eene heerlijke, driedubbele laan van hooge tamarindenboomen tot aan de gracht van het fort. Men kan zich geene aangenamere wandelplaats bij de hitte van den dag verbeelden, doch evenwel maakt niemand er gebruik van.
Digt bij het gouvernements-huis staat het, met groote kosten uit gebakken steen opgetrokken en in 't jaar 1839 voltooide gebouw der rekenkamer, waarin verscheidene bureaux van algemeen bestuur gevestigd zijn. Van zijnen, met een uurwerk voorzienen toren geniet men een heerlijk uitzigt over de geheele stad en de omliggende plantagiën. In twee andere gebouwen bevinden zich de bureaux van de regterlijke magt en van de weeskamer.
Paramaribo heeft eene hervormde en eene luthersche kerk; beide zijn fraai en eenvoudig, doch worden in bevalligheid van bouworde ver overtroffen door de in 't jaar 1838 voltooide synagoge der hoogduitsche Joden. De roomsch-katholieke kerk is klein, doch zeer sierlijk; het eenvoudige bedehuis der Hernhutters is met palmen en tropische gewassen omringd. Met de vermelding der twee vrijmetselaars-loges, van den schouwburg, de synagoge der portugesche Joden, het hospitaal en het tol- of waaghuis sluit ik de lijst der openbare gebouwen.
De inwendige inrigting der burgerhuizen is nagenoeg bij

{==29==} {>>pagina-aanduiding<<}

alle aanzienlijke familiën dezelfde; groote spiegels, schilderijen, aan de zoldering hangende en aan den muur bevestigde lampen, en onder de meubelen een met glaswerk, zilver en porselein overladen console vindt men bijna in elk huis. In elk slaapvertrek staat een groot, met gaas behangen, uit kostbaar, inlandsch hout gewerkt ledekant, waarop bergen van kussens gestapeld zijn. Dit ledekant dient alleen als pronkstuk, waarvan men zelden gebruik maakt, omdat men om der koelte wille op matten en matrassen slaapt, die over dag geborgen worden. Vrij algemeen bedient men zich ook van fijne, katoenen hangmatten.
De kamers worden zindelijk gehouden en dikwijls met het sap van oranje-appels gewasschen; dit is voor het vele ongedierte, dat tusschen de reten eene schuilplaats zoekt, ook een noodzakelijk vereischte.
Bijna alle huizen zijn van welwaterspompen voorzien, doch wanneer het lang achtereen droog weder geweest is, smaakt het water er van somtijds brak; alleen in groote gebouwen vindt men waterbakken.
Eigentlijke wandelwegen, of ten dienste van het publiek ingerigte tuinen bezit de stad niet; doch haar omtrek, de tusschen de schoonste planten eener tropische luchtsgesteldheid verscholen liggende landhuizen, leveren prachtige partijen op. In de stad bevinden zich twee kerkhoven en zes er buiten, dus in 't geheel acht, benevens een gelijk aantal apotheken; geen gunstig teeken, voorwaar, voor de gezondheid van Paramaribo 1). Aan

{==30==} {>>pagina-aanduiding<<}

den waterkant bevindt zich onder eene rij van tamarindenboomen de markt, waar visch, die in onaangenamen reuk met de uitwasemende negerinnen, welke dezen verkoopen wedijvert, benevens allerlei inlandsche levensmiddelen ten verkoop aangeboden worden. Levensmiddelen en andere waren worden ook nog op vele andere plaatsen der stad verkocht. Alles wordt onder een aanhoudend gesnap veil geboden, en de vreemdeling ziet hier onder anderen ook lekkernijen, waarvan men in 't vaderland eenen afkeer zoude hebben.
Wel is waar meer naar den europeschen trant, doch niet minder belangwekkend zijn de winkels, waarvan het aantal, inzonderheid aan de rivier, buitengemeen groot is. Men vindt er geen huis, waar niet iets te koop wordt aangeboden.
In een en denzelfden winkel vindt men de meest ongelijksoortige voorwerpen, die men in Europa slechts bij 100 verschillende kunstenaars, kooplieden of handwerkers zou kunnen bekomen; want men verkoopt in denzelfden winkel boeken, schoensmeer, galanteriën, ham, parfumeriën, thee, dakpannen, meel, schoenen, kleederen, horologies, enz. Er is niets, waarin een en dezelfde koopman alhier geen handel drijft. De meeste levensmiddelen worden gezouten of gerookt uit Holland of uit Noord-Amerika aangevoerd; vleesch, spek, aardappelen enz. koopt men hier bij eenen handelaar, op wiens bijzondere kennis van die voorwerpen men natuurlijk geene staat kan maken. In Europa zou niemand in eenen winkel komen, zonder deze of gene waar noodig te hebben. Hier is het geheel anders. Men komt in den winkel, leest de courant, gebruikt een glaasje jenever,

{==31==} {>>pagina-aanduiding<<}

dat de koopman laat aanbieden, en vertrekt daarna zonder een cent besteed te hebben. De koopman laat zich dit ook gaarne welgevallen; want dergelijke veelvuldig bezochte winkels lokken de andere koopers. Meestal koopt men op crediet; wie binnen zes maanden betaalt, is een goede klant. De andere worden na verloop van dien tijd eerst mondeling, daarna schriftelijk aan hunne schuld herinnerd, ten laatste door loopers (gewoonlijk joden, wier zakken opgevuld zijn met rekeningen, en die in dienst der kooplieden de geheele stad ronddraven) dringend gemaand en wanneer dit niet helpt, aangeklaagd. Het meerendeel der klanten behooren tot deze laatste soort; want zeer vele menschen leven zonder te denken, en koopen zonder te kunnen betalen.
De kleinhandel wordt door kramers, hier vetwariers of smugglers geheeten, uitgeoefend: deze verkoopen in 't klein aan dezulken, wier beurs niet toelaat eenen geheelen ham, een geheel vaatje vleesch of boter te koopen, en die dus voor elken maaltijd afzonderlijk moeten zorgen, of zooals men zegt bij den dag leven. Bij dezen handel wordt echter geen crediet verleend, maar alles moet contant betaald worden. Het aantal dezer kramers is insgelijks zeer groot. Slechts wie bekend is met de hier heerschende smulzucht en verbazende tafelweelde enz., kan eenigermate begrijpen, dat bij deze ontzaggelijke menigte van zoogenaamde kooplieden de een den ander niet reeds lang geruïneerd heeft.
In de maten en gewigten der kolonie heerscht eene groote onregelmatigheid. Artikels uit Noord-Amerika aangevoerd, zoo als pekelvleesch, visch, spek, zeep, kaarsen, meel enz., worden naar amerikaansch gewigt verkocht; dennen planken om dezelfde reden, naar engelsche maat. Hollandsche voortbrengselen berekent men naar het oude Amsterdamsche, of naar het halve nederlandsche pond; de lengtemaat naar rijnlandsche voeten, natte waren naar het engelsch gallon. Wat naar Holland verzonden en uitge-
{==32==} {>>pagina-aanduiding<<}
voerd wordt, gaat naar de nieuwe nederlandsche maten en gewigten, waarnaar ook de regering bij aanbestedingen hare benoodigdheden berekent. Geen wonder dus, dat er op die wijze menige vergissing plaats heeft.
In elke groote huishouding geschieden de inkoopen van gezouten of gerookte levensmiddelen, van zeep, kaarsen, olie enz. in 't groot, d.i. bij geheele vaten, kisten en dergelijke, die altijd een bepaald gewigt houden, en daarom nooit nagewogen worden. Zoo houdt een vaatje boter 14, spek 40, vleesch 180 pond enz. en men vertrouwt daarbij geheel en al op het woord van den koopman. Op de markt zelve wordt alleen op het oog gekocht; visch naar de verschte, grootte en hoedanigheid; rijst, maïs, boonen enz. in kalabasschalen tegen bepaalde prijzen en naar een zeer veranderlijk gewigt. In Cayenne heerscht in dit opzigt veel meer regelmatigheid; daar heeft men eene vleesch- en vischhal. Alles wordt naar fransche maat en gewigt gekocht en met fransch geld betaald.
In Suriname rekent men naar het fransche muntstelsel, met banknoten van ƒ254,- tot van 10 cents ned. Als kleiner pasmunt zijn eene menigte cents in omloop. Het papieren geld, dat somtijds 30% beneden de nominale waarde stond, is in 't jaar 1847 geheel afgeschaft en door hollandsch zilver geld vervangen. Buitendien zijn eene menigte, mexikaansche piasters, fransche vijffrancsstukken en doublons in omloop.
Voordat ik het waag mijn gevoelen over de verdere inwoners en hunne levenswijze kenbaar te maken, wil ik eerst een klein tafereel ophangen van ons soldatenleven, waardoor ik vermeen iedereen te kunnen overtuigen, dat wij geenszins in de weelde der overige standen deelen.
De eerste behoefte des levens, het voedsel, is wijsselijk voor het heete klimaat berekend, d.i. weinig en mager. Behalve een pond goed wittebrood wordt eene, uit 5/14

{==33==} {>>pagina-aanduiding<<}

pond rijst en 3/7 pond pekelvleesch bereide soep voorgediend, waarvan slechts hij den invloed op de ligchaamskrachten kan berekenen, die ze zelf heeft gegeten. Des middags maken bananen, die van de soldij ingekocht en met 1/14 pond spekvet overgoten worden, den hoofdschotel uit. Bovendien werd er elken morgen een borrel uitgedeeld, aan welken de meesten boven al het overige de voorkeur gaven. De soldij van den soldaat bedroeg ongeveer 10 gulden 's maands, doch hiervan werd voor verscheiden posten zooveel ingehouden, dat er niet veel overschoot.
De garnizoensdienst was echter over het algemeen even gemakkelijk ingerigt, als voedsel en kleeding spaarzaam berekend waren. De vele vrije tijd, die den soldaat overschoot, en het gebrek aan betamelijke uitspanningen werkten bij hem niet weinig het zedenbederf in de hand. Menig pas aangekomene geeft zich uit verveling, of door slecht gezelschap verleid, aan den drank over, dien men tot grooter gemak in het fort zelf kan verkrijgen.
Verreweg de grootste helft van het corps is helaas aan deze ondeugd verslaafd, en daar de prijs van den jenever te hoog is, dan dat de soldaat zoo veel hij er van wenscht te gebruiken, kan bekostigen, wordt die door de goedkoopere suiker-brandewijn, hier Dram geheeten, vervangen. Het is opmerkelijk tot welk eene hoogte enkelen het in 't drinken gebragt hebben; want er zijn sommigen (ook de burgerstand heeft zulke matadors), die er twee flesschen daags van kunnen gebruiken, zonder er door bevangen te worden. Dit is de reden waarom de soldaat bij alle inwoners der kolonie in een kwaad daglicht staat, en, ondanks zijne blanke kleur, zelfs door de negers niet geacht wordt. Men moet wel is waar bekennen, dat deze ondeugd niet enkel onder de soldaten heerscht, die voorzeker minder gelegenheid hebben hunne uitspattingen met den sluijer des geheims zoo te bedekken als de be-
{==34==} {>>pagina-aanduiding<<}
woners der stad of der plantagiën, daar deze hunnen roes op hun gemak in de hangmatten kunnen uitslapen; doch zooveel is zeker, dat de helft der troepen dronkaards zijn, wanneer men zich mag verlaten op hetgeen de dagelijksche ondervinding daaromtrent leert. De meeste militairen hebben vrouwen; want de liefde en de wijn, in de plaats waarvan men hier den dram drinkt, spelen in het soldatenleven de hoofdrol. Vrouwen zijn het zeker, doch geene echte; want men houdt den huwelijksband voor te knellend, en het landsgebruik, om ongehuwd met elkander te kunnen leven, is te verleidelijk, dan dat men zulks voor eene schande zoude houden. Zeven achtste der geheele oudere mannelijke bevolking van Suriname houden zoodanige bijzitten, en onder 25 kinderen is er naauwelijks één in echt geboren. Het is gemakkelijk te begrijpen, dat de soldaat het geld niet uit de munt ontvangt, en eene surinaamsche juffer moet reeds tamelijk versleten zijn, indien zij het voor lief neemt met het overschot van de sobere soldatentafel; de meesten dezer dames van de kleur zijn echter slechte huishoudsters.
De kinderen uit dusdanige verbindingen der lagere volksklassen en der soldaten geboren, groeijen op als de leliën des velds, d.i. niemand bekommert er zich om. Bij alle wulpsche tooneelen tegenwoordig, is hier op hen met het volste regt toepasselijk: ‘er bestaan geene kinderen meer.’ Zij ontvangen weinig of volstrekt geen onderwijs, en volwassen zijnde kunnen zij zelden een ordentelijk bestaan vinden.
Van de officieren waren er in vroeger tijden vele op surinaamsche wijze gehuwd, en werden door hunne zoogenaamde vrouwen naar alle posten der kolonie vergezeld, waar deze het huishouden harer mannen waarnamen. Een officier, ofschoon zijne bezoldiging een derde hooger is dan die, aan zijnen rang in Nederland verbonden,

{==35==} {>>pagina-aanduiding<<}

kan bij de duurte der levensbehoeften, hij mag het zoo zuinig aanleggen als hij wil, in garnizoen weinig of niets voor de toekomst overleggen. Daarom is het voor elk voordeelig, naar de militaire posten gedetacheerd te worden, waar men gelegenheid heeft zijne geldelijke omstandigheden te verbeteren, waar de levensmiddelen meestal goedkooper zijn, bosch en rivier overvloedig wild en visch opleveren, en menig geoorloofd buitenkansje voorvalt.
Onze geheele magt bestond uit een half bataillon jagers, ongeveer 500 man sterk, eene kompagnie artillerie en eene kompagnie zwarte soldaten. Het garnizoen te Paramaribo bedroeg bijkans 200 man; de overigen waren op de verschillende posten in het binnenland of aan de zeekust gedetacheerd, om 45,000 negers, ingeval zij in opstand mogten geraken, in toom te houden. Dat dit nog niet geschied is, levert een bewijs op van de goede gezindheid der negers, en logenstraft ten eenenmale de vrij algemeen heerschende meening omtrent de wreede behandeling der negers door de Hollanders.
De inwoners der stad bestaan uit europesche blanke inboorlingen, vrije kleurlingen en een veel grooter aantal slaven. Deze maken te zamen eene bevolking uit van omstreeks 15500 zielen, die ten naastenbij verdeeld is als volgt: ongeveer 2000 blanken en 4500 vrije kleurlingen dus 6500 vrije personen, en 9000 slaven. Van wege het vertrek naar en de aankomst van de plantagiën is het bedrag der bevolking aan gedurige afwisseling onderhevig.
Zoo als meestentijds overal, zijn ook hier de rijksten het meest in aanzien en de voornaamste; ten hunnen opzigte wordt ook niet zoo naauwkeurig op de kleur gelet, hoewel de meeste aanzienlijke ambten aan Europeanen zijn vergeven. De kastengeest, waardoor in vroeger tijden zoo menigeen bij slechts middelmatige geestver-
{==36==} {>>pagina-aanduiding<<}
mogens en kundigheden, indien het maar een blanke was, eer en rijkdom verwierf, is werkelijk verminderd, en het belang of veeleer de niet meer zoo gunstige tijden hebben dit voorregt afgeschaft.
Een groot aantal joden, waaruit wel de helft der bevolking bestaat, en van welke velen in 't bezit van aanzienlijke plantagiën zijn, hebben zich sedert de vroegste tijden der volkplanting hier vastgenesteld en drijven meestal handel.
Handwerken en ambachten worden bijna uitsluitend door kleurlingen uitgeoefend; slaven dienen bij hen als knechts en gezellen, en slecht en tragelijk uitgevoerd werk moet duur betaald worden.
Aangaande het leven der hoogere standen kan ik uit eigen ondervinding slechts weinig zeggen, daar mijne betrekking als soldaat mij er den toegang niet vergunde. Doch zoo veel is zeker, dat bij de hoogere en rijkere standen niet altijd groote beschaving gevonden wordt, en belezenheid, letterkunde en fijnere gezellige vermaken hier niet overal te huis zijn.
Na de hoogste beambten der kolonie staan de administrateurs der plantagiën in groot aanzien. Daar de meeste eigenaars van plantagiën in Europa hun verblijf houden, laten zij deze door bovengenoemden besturen. Deze wonen te Paramaribo, en hebben onderscheidene, somtijds wel 30 plantagiën onder hun bestuur. Omdat hun nu van alle inkomsten zekere percenten ten deel vallen, en de eerstgenoemde bij eene plantagie soms meer dan 5000 gulden beloopen, behoeft men zich over het aanzienlijke inkomen dezer heeren niet te verwonderen. Omdat nu tevens vele lieden van hen afhankelijk zijn, worden zij overal ten hoogste geëerd.
De leefwijze der bewoners van Paramaribo levert weinig afwisseling op, en bepaalt zich hoofdzakelijk tot eene goede

{==37==} {>>pagina-aanduiding<<}

tafel en ander ligchamelijk genot. Behalve de met alle lekkernijen uit Suriname, Holland en Noord-Amerika voorziene tafel, bestaat de grootste weelde in slaven; want hoe meer men er van deze tot zijne bediening in huis heeft, des te aanzienlijker is het huishouden; of deze dienstboden werken of niet, komt hierbij niet in aanmerking, en er wordt ook niet op gelet. Eene familie met 2 of 3 kinderen kan niet wel zonder 6-8 dienstboden leven, die men voor de keuken, de wasch en de bediening onvermijdelijk meent noodig te hebben. Heeft men eenen tuin en houdt men paarden, dan vervalt men natuurlijk nog in een tuinman, koetsier en stalknecht. Indien men nu voor die allen de levensmiddelen moet koopen (wat evenwel bij eigenaars of administrateurs van plantagiën niet het geval is), wordt er voor een dusdanig huishouden een zeer groot inkomen vereischt, daar de jaarlijksche uitgaven al spoedig 6000 gulden beloopen. 1)
Zoo als ik boven reeds aanmerkte, vallen huwelijken naar europesche denkwijze hier juist niet zeer in den smaak; want vrije huishoudsters of bijzitten vervangen bijna overal de huisvrouwen, en dit acht men geenszins eene schande. Kinderen, uit die betrekking geboren worden wel niet door de wet voor wettig erkend, doch overi-
{==38==} {>>pagina-aanduiding<<}
gens als zoodanig behandeld, en dragen den naam hunner moeder.
Zuinigheid en orde zoekt men in deze huishoudens meestal te vergeefs; want indien ook al de man geen verkwister is, weet zijne vrouw het geld toch zoo te besteden, dat men van geluk moet spreken, indien de uitgaven door de inkomsten gedekt worden. Meestal eten deze huishoudsters alleen of verzoeken vriendinnen (maatjes) bij zich. Bij de middel- en vrije lagere standen, die van eenig handwerk leven, of in 't geheel geen bedrijf uitoefenen, bestaat natuurlijk een veel geringere welstand, en zeer velen weten des avonds niet, waarvan zij den volgenden dag zullen leven, ofschoon een paar uren werkens genoegzame verdiensten opleveren, om in de geringe behoeften te voorzien. Doch er heerscht ook onder de inboorlingen eene waarlijk philosophische tevredenheid, wanneer de koopman niet langer borgen wil.
Naar het voorbeeld der ouderen vormt zich de jeugd, en nergens wordt de opvoeding waarschijnlijk zoo zeer verwaarloosd, als hier onder de lagere standen. Hiervan is de reden niet daarin te zoeken, dat er geene scholen bestaan of inrigtingen aanwezig zijn waar arme kinderen onderwijs kunnen ontvangen, neen, voor beide is gezorgd, doch aan de meeste ouders is het onverschillig, hoe hunne kinderen den tijd besteden, en zij bekommeren zich noch om hunne spelen, noch om hunne overige bezigheden. Al bezit nu de jeugd ook zoo veel levendigheid, dat zij des middags niet in de hangmatten gaat liggen slapen, zoo wordt toch de tijd niet beter besteed, dan met vogels te vangen, of met het geweer in de bosschen rond te slenteren. Van ernstig en vermoeijend werken hebben de meeste Creolen eenen afkeer. Daar in het dagelijksch leven onder de inboorlingen alleen neger-engelsch gesproken wordt, en de kinderen zich buiten den schooltijd weinig

{==39==} {>>pagina-aanduiding<<}

met lezen en schrijven bezig houden, vindt men er zeer weinigen, die het hollandsch zonder fouten kunnen schrijven of het zuiver spreken. Allen leeren naauwkeurig de aardrijksbeschrijving van Nederland; zij kennen elke rivier of elk ook nog zoo onbeduidend dorp van dit land, dat weinigen van hen ooit te zien krijgen; doch om de kennis der voortbrengselen, der ligging en andere betrekkingen van hun eigen rijk vaderland bekreunen zij zich niet. Dit is welligt eene der oorzaken, dat landbouw en nijverheid zoo zeer verwaarloosd worden.
Voordat ik nu tot het verhaal van mijn eentoonig garnizoensleven en van hetgeen er in den loop van mijnen diensttijd min of meer belangrijks voorviel, terugkeer, wil ik, om daarna onafgebroken te kunnen voortgaan, eene schets geven van de zeden en gewoonten op de plantagiën, voor zoo ver ik die gedurende mijn veeljarig verblijf in Suriname heb leeren kennen.
De plantagiën, deze bronnen van den rijkdom des lands, liggen alle langs de vele rivieren en kreken, die de kolonie in alle rigtingen doorsnijden en het vervoer der producten gemakkelijk maken. Dit heeft dan ook aanleiding gegeven om de 8 districten, waarin de plantagiën verdeeld zijn, naar de rivieren te noemen, waarlangs zij zich uitstrekken. In elke dezer afdeelingen bevinden zich een hoofdman, officieren en onderofficieren; deze zijn of eigenaars, of directeurs of blankofficieren en wonen op de tot hun district behoorende plantagiën. Het zijn slechts tijdelijke ambten, waaraan geene bezoldiging verbonden is en die zij verliezen, wanneer zij de plantagiën verlaten of naar andere, buiten hun district liggende verplaatst worden. De hoofdman heeft van het gouvernement in last, om van alle voorkomende gevallen, zoo als geboorten, overlijden, wegloopen van negers enz. in zijn district, aan de ambtenaren te Paramaribo kennis

{==40==} {>>pagina-aanduiding<<}

te geven. In de Nickeri-districten heeten deze ambtenaren landdrosten en genieten, daar zij niet in dienst van particulieren staan, van regeringswege eene levenslange bezoldiging.
Daar het land, zoo ver er plantagiën gevonden worden, overal laag is, en deze soms onder het niveau van het hoogste water liggen, was, toen zij aangelegd werden, eene duurzame indijking, het leggen van sluizen enz. een noodzakelijk vereischte. Van al deze werken, zou, buiten de hollandsche kolonisten, waarschijnlijk niemand anders de kosten en moeiten op zich genomen hebben, doch in vervolg van tijd werden zij door de verbazende vruchtbaarheid rijkelijk vergoed.
Het voornaamste product was en is nog tegenwoordig suiker. De suikerplantagiën zijn daarom ten opzigte van het aantal negers ook de aanzienlijkste, want zij hebben 100-400 slaven.
Ik zal hier niet spreken over de algemeen bekende wijze van planten van dit, zoowel als van andere producten, maar wil alleen aanmerken, dat voor de negers de werkzaamheden op eene suikerplantagie moeijelijker zijn dan op eene andere, daar de slaven, inzonderheid bij de watermolens, dag en nacht moeten werken, omdat zulke werken alleen tijdens de springvloeden bij volle en nieuwe maan in werking gebragt kunnen worden. De al meer en meer in zwang komende stoommachinen veroorloven den negers wel is waar hunne nachtrust, doch vereischen veel moeite en kosten, omdat tot het stoken der machine eene menigte hout en steenkolen vereischt wordt. Kundige directeurs geven aan een goed waterwerk boven elke stoommachine de voorkeur.
Een ander product, dat echter hoe langs hoe minder wordt aangebouwd, is de koffij. Op deze plantagiën zijn 40-200 slaven, welke een veel beter leven dan die op de suiker-
{==41==} {>>pagina-aanduiding<<}
plantagiën leiden, daar hun dagelijksch, uit bananen bestaand voedsel altijd rijkelijk voorhanden is. In de schaduw dezer bananen staan de koffijboomen. Eene koffijplantagie levert meestal bananen aan de suikerplantagiën, waar deze niet in genoegzame hoeveelheid verbouwd worden, weshalve het ontbrekende voor de slaven moet gekocht worden.
Het derde belangrijke voortbrengsel is katoen. Deze groeit uitmuntend op de landerijen, die in de nabijheid der zee gelegen zijn. Ook hier vindt men plantagiën van 300 slaven. De bewerking van dit product werd in den laatsten tijd tot eene aanmerkelijk grootere volmaaktheid gebragt, en het langwijlige werk om de katoen van de zaden te scheiden, wordt tegenwoordig op onderscheidene plantagiën door kleine stoommolens verrigt, die in staat zijn met behulp van vijf personen dagelijks ongeveer 2000 pond boomwol te zuiveren, een werk, dat op de gewone wijze eene menigte negers zoude bezig houden.
Cacao en indigo zijn van weinig beteekenis, daar hiervan alleen nog kleine plantagiën bestaan.
In de hooger liggende streken vindt men de houtgronden, die tot inlandsch gebruik balken en planken opleveren. Van deze bestaan er 25, waarop 400 negers werkzaam zijn. Daar het hout, dat op deze etablissementen bewerkt wordt, niet als een artikel van uitvoer kan beschouwd worden, en deze om die reden minder bekend zijn, oordeel ik het noodig, daaromtrent nog eenige bijzonderheden te laten volgen.
Deze nederzettingen bevinden zich, zoo als reeds gezegd is, in het hooger liggende land, waar geene producerende plantagiën meer gevonden worden, en het oorspronkelijk woud met zijne reusachtige boomen de palm- en mangoboomen van het lagere land vervangt. Zij houden ge-
{==42==} {>>pagina-aanduiding<<}
woonlijk slechts weinig slaven (met uitzondering van twee, die er bij de 300 tellen), doch beslaan eene des te grootere uitgestrektheid gronds, zoo als natuurlijk bij den langzamen groei der boomen van zelf te begrijpen is. Er zijn plantagiën, die 12 uren in omvang hebben, en toch nog geene 50 slaven tellen. De bewerking van het hout is voor dezen het gemakkelijkste en aangenaamste werk, omdat hun eene bepaalde taak wordt opgelegd, en zij in staat zijn om, wanneer zij eenigzins vlijtig werken, 1-2 dagen 's weeks voor zich zelven over te houden. Dikwijls zijn de werkplaatsen verscheidene uren van de plantagie verwijderd, en de negers gaan elken maandag, voorzien van levensmiddelen voor de geheele week, derwaarts. Gezonde en sterke mannen bezigt men tot het zagen; andere, jongere moeten den gevelden boom op eene stellaadje, Barbacot geheeten, plaatsen; daartoe gebruikt men het hout der Cumu-palmen en van andere, gemakkelijk te vellen boomen, of men stelt eene zoodanige uit sparren te zamen, die met lianen duurzaam aaneen gebonden worden, en waarop nu drie of meer man, al naar de grootte van het blok, dit plaatsen. De boomen, die bestemd zijn om gezaagd te worden, laat men gedurende de nieuwe maan vallen, omdat men gelooft, dat het hout alsdan minder aan scheuren onderhevig is. Men neemt aan, dat twee negers dagelijks 60 lange en 1 voet breede planken zagen, hetgeen voor hen eene zeer gemakkelijke taak is. Deze planken worden door vrouwen op het hoofd naar den houtgrond of daarheen gebragt, waar eene kreek of eene rivier het verder vervoeren gemakkelijk maakt. Vierkante balken worden door ossen getrokken, dat echter bij de slechte wegen en overal uitstekende wortels der boomen zeer langzaam voortgaat.
Op de houtplantagiën, die reeds sedert zoo vele jaren bestaan, liet men natuurlijk het eerst dat hout vallen, het-
{==43==} {>>pagina-aanduiding<<}
welk zich in de nabijheid der rivieren of der kreken bevond, en hierdoor werd, hoe dieper men landwaarts indrong, het vervoer des te moeijelijker. Natuurlijk komt niemand op het denkbeeld, om, in de plaats van het gevelde bruikbare hout, nieuw te planten, hetgeen met geringe kosten en weinig moeite kon geschieden. Men denkt hier, zoo als overal: die na mij komt, die na mij zorgt - en ziedaar juist de reden, waarom de edele, fijne houtsoorten zoo duur, en in groote afmetingen zoo moeijelijk te bekomen zijn. Deze plantagiën kunnen bij den verkoop van hun hout in prijs volstrekt niet concurreren met de Boschnegers, die het hunne uit de nog onverdeelde bosschen van het niet bewoonde land aanvoeren en tot lage prijzen verkoopen. Behalve dat deze laatsten niet de minste belasting betalen, terwijl de eigenaars der houtgronden met hoofd- en akkergelden belast zijn en aan de wisselvalligheden van het bezit hunner slaven bloot staan, hakken de Boschnegers hun hout daarenboven op plaatsen, waar het, om zoo te spreken in 't water valt, zoodat het hun weinig moeite kost het verder te vervoeren. Derhalve is het ook gemakkelijk na te gaan, dat de eigenaars der houtgronden bij dien handel hunne rekening niet vinden; doch de wet die bepaalt, dat de negers alleen met hunne toestemming verkocht of van de plantagiën verplaatst mogen worden, en de tegenzin der eigenaars om een ander product te verbouwen, dat meer voordeel aanbrengen, doch tevens meer moeite veroorzaken zou, is oorzaak dat de meesten der laatstgenoemden arm worden.
Aan de negers dezer plantagiën is van alle slaven het gunstigst lot ten deel gevallen; zij gebruiken den velen vrijen tijd, dien zij overhouden, tot het verbouwen van aardvruchten, die zij te Paramaribo verkoopen. Van hunne meesters ontvangen zij alleen zoogenaamde Switti Moffo,

{==44==} {>>pagina-aanduiding<<}

d.i. gezouten vleesch of gezouten visch; doch jaarlijks wordt hun in het drooge jaargetijde een zeker aantal vrije dagen toegestaan, waarop zij hout hakken, dit verbranden, den grond zuiveren en aardvruchten, gewoonlijk uit maïs, rijst, tayes, cassave enz. bestaande, pooten. Bovendien fokken zij varkens en pluimgedierte, en leiden in menig opzigt een beter leven, dan de door allerlei zorgen gekwelde en armere boer in Europa.
Alle plantagiën staan onder het opzigt en bestuur van eenen directeur, die op de plantagie woont en door de eigenaars of administrateurs van het effect aangesteld wordt en aan dezen verantwoordelijk is 1).
De inkomsten van den directeur regelen zich naar de grootte van het effect en naar de opbrengst, en bedragen op de grootste suikerplantagiën somtijds 3000 gulden. Behalve hunne bezoldiging, die gemiddeld op 1200 gulden gerekend kan worden, hebben velen vaste percenten van de producten der plantagie, zoo als: van suiker, koffij, katoen, melasse en dram; zij fokken ook eene menigte varkens en pluimgedierte, die met de bananen der plantagie gevoederd worden. Deze fokkerij levert soms aanzienlijke voordeelen op; ik ken directeurs, die jaarlijks meer dan 1000 gulden zuivere winst van hunne varkens trekken. Zij zijn ook onbepaald heer en meester op de plantagie. Verstaan zij nu de kunst om de genegenheid van den admistrateur te winnen, en staan zij als bekwame mannen in hun vak bekend, dan is zoodanig directeur inderdaad een benijdenswaardig persoon. Een ruim gebouw verstrekt hem tot woning; eene menigte dienstboden nemen zijn huishouden waar; een jager, visscher en tuinman zorgen voor de benoodigdheden zijner

{==45==} {>>pagina-aanduiding<<}

tafel, en deze allen vliegen op zijnen wenk. De gemakkelijkheid dezer heeren, vooral der directeurs van de kleur is daarom somtijds hoogst ergerlijk; zoo zou het bijv. eene groote vernedering voor hen zijn zelven hunne pijp aan te steken, zich een glas water in te schenken of hunne schoenen uit te trekken. Ik heb verscheidene dezer heeren gekend, inzonderheid op houtgronden, die des morgens ten 6 uur opstonden, aan den opziener der negers hunne bevelen gaven, vervolgens koffij dronken, tot 12 uur niets deden, goed aten, daarna terstond van de vermoeijenissen der tafel in hunne hangmat uitrustten, en zich door een aardig negermeisje het hoofd lieten krabben, totdat hunne oogen zich sloten. Ten 5 uur stonden zij op, waschten zich, aten van 7-8 uur, gingen om 9 uur met hunne zoogenaamde vrouw naar bed en verdienden daarmede 1200-1500 gulden 's jaars. Dit is niet overdreven; echter ken ik geen' enkelen Europeaan, die het tot nog toe tot zulken graad van luiheid gebragt heeft.
Een directeur, die zijne pligten wil waarnemen, zal echter ook nimmer op dusdanige wijze leven. De behandeling der negers vereischt, vooral in den tegenwoordigen tijd, zeer veel omzigtigheid en koelbloedigheid, zoowel als ondervinding en eene, al is het slechts oppervlakkige kennis der geneeskunde, om hunne zoogenoemde ziekten, die zij somtijds voorwenden, om vrij van het werken te zijn, van hunne wezentlijke ziekten en gebreken te kunnen onderscheiden. Hunne menigvuldige bedriegerijen, hun bijgeloof en hunne fetichen kunnen niet altijd op zulk eene wijze gestraft worden, als zij wel verdienen; kortom, er behoort veel toe om hen tot voordeel van hunnen eigenaar zoodanig te behandelen, dat er onder hen vrees heerscht, die hier toch alleen den grond der gehoorzaamheid uitmaakt, en hunne fouten evenwel met toegeeflijkheid gestraft worden. En niet alleen mag het

{==46==} {>>pagina-aanduiding<<}

den directeur niet aan menschen- of negerkennis ontbreken, maar hij moet ook ten aanzien van handwerken en ambachten vrij wat kundigheden bezitten; want hij moet bij het timmeren van gebouwen, het metselen van ovens, het smeden der werktuigen, kortom over alles zijn gevoelen kunnen uiten, omdat alles onder zijn bestuur en opzigt geschiedt. De zorg voor de bewerking der voortbrengselen zijner plantagie is geheel en al aan hem toevertrouwd, en er rust derhalve eene groote verantwoordelijkheid op hem.
De leefwijze op de plantagie is nagenoeg overal dezelfde. De directeur staat ten half zes uur op, kleedt zich in eene grove linnen broek en wambuis en verschijnt op de gallerij, waarvan op de meeste plantagiën het huis aan eene of aan beide zijden voorzien is. Onder deze staan reeds de zwarte opzieners der slaven, Bastiaans geheeten, en die als teeken van hunnen rang eene zweep bij zich hebben, te wachten. Van deze zijn er 2-4. Zij doen aan den directeur verslag aangaande het werk van den vorigen dag, wijzen de luijaards aan of degenen die straf verdiend hebben, en vragen de orders voor het werk van den dag. Zij, die slagen verdiend hebben, ontvangen deze nu voor de deur, onderwijl de directeur zit te ontbijten.
Wanneer het werk geregeld is, verschijnen de zieken met den Dresneger of doctor. Dan ziet men allerlei jammerlijke gezigten en hoort menig steunen, dat men echter niet altijd voor goede munt mag aannemen. Die wezentlijk ziek zijn, gaan naar het ziekenhuis, de andere worden weggejaagd en moeten aan hun werk. Te gegelijkertijd doet ook de blankofficier of blanke opziener, die in der haast in zijn nederig vertrek ontbeten heeft, zijn verslag, ontvangt zijne orders en gaat naar het veld, om het werk der negers aan te zien, of naar den molen,

{==47==} {>>pagina-aanduiding<<}

wanneer er gemalen wordt. Dit afgeloopen zijnde, gaat de directeur, na zijne bevelen voor zijn huishouden gegeven te hebben, daar slechts weinigen gehuwd zijn, met zijnen jongen (Voetebooi), die tabak, geweren, dikwijls ook eene hartversterking dragen moet, voorzien van eenen langen, zoogenaamden polsstok, naar het veld, waar hij insgelijks het werk naziet. Van den langen stok bedient hij zich om over de kleine slooten te springen, waardoor de verschillende bedden en akkers van elkander gescheiden zijn. Over breede slooten (Vaarten), waar langs men de producten in kleine schuiten naar de gebouwen brengt, liggen bruggen. Gewoonlijk duurt zulk eene wandeling 1 ½-2 uren, van welke men, vooral in den regentijd, doornat en van onderen tot boven beslijkt, te huis komt. Na zich verkleed te hebben, drinkt hij een glas likeur, om zijne eetlust op te wekken, waartoe evenwel een glas niet toereikende is, waarom dit meestal door nog een of meer gevolgd wordt.
Tegen elf uur geleidt de Creolen-Mama, eene oude negerin, die met het opzigt over de kinderen der plantagie belast is, deze voor de deur. Meisjes en jongens zijn spier naakt en komen zoo pas uit het bad. Zij plaatsen zich naar de grootte: bengels van 13-14 jaren boven aan, en de kleinste met dikke, met eten opgevulde buiken, aan het benedeneinde. Op een door de negerin gegeven teeken steken allen de handen in de hoogte en roepen: Odi Masra, odi Missi, fai Masra dan, fai Missi dan! (goeden dag meester, goeden dag vrouw; hoe gaat het meester, hoe gaat het vrouw?) en dergelijke zotteklap meer, die elke directeur naar zijne bijzondere grillen zich, even als door papegaaijen, laat voorpraten. Daarna vertrekt de Creolen-Mama met haren troep.
Ten twaalf uur wordt er gegeten; wanneer er geene gasten zijn, eet de blankofficier alleen met den directeur;

{==48==} {>>pagina-aanduiding<<}

gewoonlijk worden er verscheidene soorten van vleesch en visch met aardvruchten en prikkelende sausen, doch weinig groenten opgedischt.
Dikwijls treft men bij het middagmaal een ouden, aarden, van buiten met roet overdekten pot aan. Deze, het overschot van vleesch en visch in eene met ontzaggelijk veel peper aangemaakte saus bevattende, wordt aan de liefhebbers daarvan op een wit bord aangeboden. Deze potten noemt men peperpotten 1); zij waren vooral vroeger veel in de mode. Na den eten neemt de directeur tot omstreeks 4 uur een middagslaapje. Slechts in zeer dringende gevallen is het geoorloofd hem in deze rust te storen. Des avonds ten zes uur komen de Bastiaans en de veldnegers weder voor de deur; alsdan ontvangen zij eenen borrel dram; de blankofficier maakt insgelijks, met den hoed in de hand zijne opwachting. Ook deze ontvangt zijnen borrel jenever; daarna begeeft hij zich, tenzij de directeur hem uitnoodigt om wat te blijven praten, hetgeen nogtans zelden gebeurt, naar zijn kamertje, totdat tegen 8 uur de Voetebooi hem voor het avondeten komt roepen.
Is de directeur een man van opvoeding en beschaving dan verschaft het lezen gedurende den velen vrijen tijd

{==49==} {>>pagina-aanduiding<<}

hem voldoende genoegens; want dikwijls leven de naburige directeurs met elkander op geenen zeer vriendschappelijken voet; hierover moet men zich inderdaad verwonderen: daardoor toch zijn zij meest altijd alleen en moeten zich tot het gezelschap hunner huishoudsters bepalen, dat veelal weinig gezellig onderhoud oplevert. Deze eenzaamheid en de behoefte om den tijd te dooden, zijn de voornaamste oorzaken tot het onmatig gebruik van sterke dranken, en het is ongeloofelijk, welk eene hoeveelheid jenever, rum en brandewijn hier jaarlijks verbruikt wordt.
Er heerscht op de plantagiën eene zeer groote gastvrijheid. Doordien er geene wegen over land bestaan, reist men overal te water in ruime booten, en wel stroomopwaarts met den vloed, stroom-afwaarts met de ebbe. Deze booten worden tentbooten genoemd en wanneer zij kleiner zijn tentcorjalen. De groote zijn ongeveer 40 voet lang en 7 voet breed; deze worden door acht negers voort-geroeid. De neger-roeijers bezetten twee derde gedeelte der boot; in het laatste of achterste gedeelte bevindt zich eene overdekte, van vensters en jalousiën voorziene kajuit, aan weêrszijde met breede banken, die bedekt zijn met kussens of matrassen. De booten zijn zoowel binnen als buiten fraai geverwd en gevernisd, somtijds met verguld beeldhouwwerk versierd, en kosten niet zelden 3000 gulden. De roeijers zijn, vooral wanneer zich hoog geplaatste ambtenaren of eigenaars van plantagiën aan boord bevinden, gewoonlijk in liverei gekleed, en eene groote hollandsche vlag waait van het achterste gedeelte der boot.
Herbergen of logementen treft men nergens aan. Indien het getij (ebbe of vloed) niet toelaat verder te varen, of wanneer men wil uitrusten, legt men bij de eerste plantagie de beste aan en wordt, men moge bekend zijn

{==50==} {>>pagina-aanduiding<<}

of niet, allervriendelijkst ontvangen. Men krijgt eene kamer, overnacht er of reist verder, naar men verkiest. Aan betaling valt natuurlijk niet te denken, en het geven van drinkgeld of fooijen is er volstrekt niet gebruikelijk.
Derhalve is het leven op de plantagiën in meerderen of minderen graad gezellig, naarmate er gasten komen, of de naburige directeurs met elkander in goede verstandhouding leven.
Vele inwoners der stad brengen het drooge jaargetijde op de plantagiën door, en menige straatslijper bezoekt de eene of andere.
Dat de verveling de bewoners der plantagiën somtijds tot allerlei zotternijen verleidt, is gemakkelijk na te gaan. Schotschriften en luimige opstellen zijn er altijd in omloop en veroorzaken somtijds groote kosten, voornamelijk wanneer de justitie er zich mede bemoeijen moet. Menig directeur heeft reeds een aardig vermogen verworven, en velen bezitten huizen te Paramaribo; doch anderen besteden hunne bezoldiging aan fijne spijzen en dranken, of in minnehandel, en zijn, wanneer zij hunne betrekking verliezen, zeer deerniswaardige schepsels. Zij leven meest allen met huishoudsters, die of vrijen (Missi) zijn, of die zij uit de bevallige meisjes der plantagie kiezen. In het laatste geval zijn de kinderen slaven, tenzij de vader hen vrijkoopt, hetgeen somtijds met vele moeite en kosten gepaard gaat. De tweede blanke persoon op de plantagie is de blankofficier, waarvan grootere effecten er 2-3, kleinere slechts één hebben. Hunne bezoldiging is gering en bedraagt zelden meer dan 250 gulden. Het zijn meestal jonge lieden, die uit Europa komen om fortuin te maken en die, wanneer zij protectie hebben en zich goed gedragen, het in 3-4 jaren insgelijks tot directeur kunnen brengen. In den beginne echter is hun toestand alles behalve aangenaam, want zij worden door de meeste direc-
{==51==} {>>pagina-aanduiding<<}
teurs als eene soort schepsels van minderen rang behandeld, en zelden met eenige toespraak vereerd. In hunne vrije uren zijn zij geheel aan zich zelven overgelaten en brengen de avonden somtijds in armzalige woningen door. Men verbeelde zich hoe een beschaafd jong mensch te moede moet zijn, wanneer hij, onbekend met de gewoonten en gebruiken, zoowel als met de negertaal, zijnen leertijd op eene plantagie aanvangt, waar de directeur hem naauwelijks met eenen groet verwaardigt, en hem een ellendig vertrek wordt aangewezen, waar hij geen ander gezelschap vindt, als millioenen moskieten of hoopen vledermuizen, die in de daksparren kwetterend hunne aanmerkingen over hem schijnen te maken.
Ik ga thans over tot de slaven der plantagiën, die de voornaamste bevolking van het land uitmaken; want terwijl men de blanken, die op de plantagiën wonen ter naauwernood op 1000 zielen kan berekenen, beloopt het aantal der aldaar aanwezige slaven ruim 40,000 hoofden.
Daar er sedert 24 jaren geene meer uit Afrika ingevoerd werden, bestaat het meerendeel hunner uit dezulken, die hier geboren zijn of zoogenaamde Creolen. Aan deze laatsten, die sinds hunne jeugd aan het effect en den eigenaar of bestuurder er van gewend zijn, wordt verreweg den voorrang boven de Afrikanen gegeven; zij maken ook meestal groote familiën uit, en worden nooit van de plantagie verkocht.
Men verdeelt de slaven eener plantagie in vier klassen: 1) in veldslaven, die bestemd zijn tot het bebouwen der akkers; 2) in huisslaven, die met het huiswerk, de zorg voor tafel, keuken enz. belast zijn; 3) in Creolen, kleine kinderen, die nog geen werk kunnen verrigten, en 4) in malengers: oude lieden en zieken, die tot geen werk meer bekwaam zijn. Indien derhalve eene plantagie onder 200 koppen 75-80 veldslaven bezit, is dit reeds een zeer

{==52==} {>>pagina-aanduiding<<}

voordeelige toestand. De veldslaven hebben natuurlijk verreweg het zwaarste werk, terwijl de huisslaven, waarvan bijv. twee voor de keuken, twee voor de wasch, een om te naaijen, een of twee voeteboois ten dienste van eenen enkelen man aangesteld zijn, het grootste gedeelte van den dag rondloopen zonder iets te doen. Een jager, een visscher, alsmede op vele plantagiën een tuinman, hebben meer werk. De varken- en koeherder, eene vrouw, die voor de hoenders moet zorgen, en een wachter van den kostgrond zijn gemeenlijk oude lieden, die tot geen ander werk meer gebruikt kunnen worden. 1)
De veldslaven gaan des morgens om 6 of 7 uur naar de akkers aan hun werk, en keeren des avonds, of wanneer zij de taak, die hun op de meeste plantagiën gegeven wordt, afgewerkt hebben, naar huis terug. Des zondags wordt er niet gewerkt; indien zulks echter moet geschieden, zoo als op de suikerplantagiën dikwijls het geval

{==53==} {>>pagina-aanduiding<<}

is, dan wordt aan de slaven een andere dag tot rustdag gegeven. - De negerwoningen bevinden zich in de onmiddellijke nabijheid van den molen of der fabriekgebouwen, en maken, wanneer de plantagie aanzienlijk is, geheele dorpen uit. Op sommige plantagiën worden zij van planken gebouwd en er insgelijks mede gedekt, op de meeste zijn zij echter met latten der pina-palm beslagen en is het dak uit de bladen van dien boom zamengesteld. Rondom de huizen, die regelmatige straten vormen, planten de negers spaansche peper, kalebasboomen enz.; tevens wemelt het er van pluimgedierte en varkens.
Op alle plantagiën, uitgezonderd de houtgronden, ontvangen de negers hun voedsel van het effect zelf. Dit moet volgens de wet wekelijks uit twee bossen bananen en 3 pond gezouten visch bestaan. Volwassene negers ontvangen daarenboven nog tabak, pijpen, en dagelijks eenen borrel dram; de vrouwen daarentegen melasse. Bananen worden op de plantagiën elken zondag morgen uitgedeeld; doch visch enz. om de drie maanden of elk halfjaar. Het is echter naauwelijks mogelijk hun het stelen van bananen op de kostgronden, van suiker of melasse in het kookhuis, van producten in de koffij- of katoenloodsen dier plantagiën te beletten. Het gestolene verbruiken zij of zelven, of verruilen het bij slaven van andere plantagiën, of brengen het bij gelegenheid naar Paramaribo, waar zich altijd liefhebbers er voor opdoen. 1)

{==54==} {>>pagina-aanduiding<<}

Kleedingstukken en andere benoodigdheden, zoo als potten, ketels, platen, messen, scharen enz., worden op bepaalde tijden door de eigenaars der plantagiën uit Holland gezonden, of met hunne goedkeuring hier te land gekocht, en deze voorwerpen worden door den directeur, die voor zijn eigen gebruik eene menigte keuken- en tafelgereedschappen enz. ontvangt, aan elk gezin uitgedeeld. De waarde eener dusdanige zending bedraagt somtijds bij de 4000 gulden.
Op alle welingerigte plantagiën wordt voor de negers op eene wijze gezorgd, die voor dit menschenras de slavernij zeer dragelijk maakt, en ten eenenmale verschilt van de begrippen, die men zich in Europa gewoonlijk van den

{==55==} {>>pagina-aanduiding<<}

toestand der slaven vormt. Hun werk is niet overmatig en duurt, wanneer de neger vlijtig is, niet langer dan negen uren daags. Voedsel en kleeding ontvangen zij in genoegzame hoeveelheid, en in hunnen ouderdom worden zij op de plantagiën onderhouden. Hoe geheel anders is het leven der arme daglooners in Europa, die bij moeijelijker werk blijde zijn, wanneer zij in de behoeften van hun huisgezin kunnen voorzien, en die bij ziekte en rampspoeden geene andere toevlugt hebben, dan den bedelstaf!
De godsdienst der negers, indien men een mengsel van bijgeloof en onzin met dien naam bestempelen mag, is die van hun oorspronkelijk vaderland, het feticisme. Elk afzonderlijk persoon heeft, om zoo te spreken, zijne eigene godheid, en verbindt zich, haar ter eere, zich van deze of gene spijze te onthouden. Snoeren, koralen, stukjes gesneden hout, of wat hun maar in de gedachten komt, worden om den hals, armen of voeten gedragen en zijn amuletten, die hen beschermen. Men noemt deze zotternijen obia's. Bijna alle negers vereeren den zijde-wol-boom en offeren daaraan; dansen, die streng verboden zijn, staan daarmede in verband.
Er zijn op alle plantagiën zoogenaamde Boekoemans of toovenaars, die de toekomst kennen, en zich in het bereiden van inlandsche geneesmiddelen, of als giftmengers onderscheiden. Reeds menig gehaat directeur heeft door hen zijn leven verloren, en er bestaan ook voorbeelden, dat op plantagiën eene menigte slaven stierven, die vergiftigd werden ten einde daardoor aan hunne meesters schade te berokkenen. De vergiften zijn alle uit plantaardige zelfstandigheden bereid, en laten daaro weinig of geen spoor achter.
De jeugd groeit op de plantagiën eveneens op als het redelooze vee; slechts op twee of drie er van ontvangen

{==56==} {>>pagina-aanduiding<<}

de kinderen onderwijs. Nagenoeg alle plantagiën worden van tijd tot tijd bezocht door de Hernhutters 1), die te Paramaribo eene aanzienlijke gemeente hebben; bij die gelegenheden worden aan de slaven eenige hoofdstukken uit den bijbel voorgelezen en verklaard. Wil men echter, dat de negers naar de kerk zullen gaan, dan zou het werk den geheelen dag stilstaan tot groot nadeel voor de plantagie.
Welligt zijn de predikatiën dezer goede lieden ook niet bevattelijk genoeg, waardoor zij, uit een zedekundig oogpunt beschouwd, weinig nut stichten, te meer daar slechts om de twee maanden dusdanige voorlezingen gehouden worden, waarbij meestentijds de helft der aanwezigen ge-
{==57==} {>>pagina-aanduiding<<}
dachteloos toeluistert, en om die reden het gehoorde zeer gemakkelijk door hen vergeten wordt.
De Hernhutters, die zich te Paramaribo als schoenmakers, kleermakers, bakkers, kooplieden enz. generen, verlaten bij beurten hun werk en bezoeken met bovengemeld doel in ruime tentvaartuigen de plantagiën, waar men hen overal met de grootste gastvrijheid ontvangt en onthaalt, ofschoon slechts weinig directeurs op hun bezoek gesteld zijn, doordien aan de meesten het werk hunner slaven meer ter harte gaat dan hun zielenheil. Na het hun voorgeschreven aantal plantagiën bezocht te hebben, varen de Hernhutters naar de stad terug en hervatten hun werk.
Na het niets doen bestaat voor de negers de hoogste gelukzaligheid in het dansen. Zij hebben vele dansen, welker namen mij niet bekend zijn, en waarvan sommige wederom in naauw verband staan met hun feticisme en door de regering streng verboden zijn. Er worden dikwijls des zondags in de negerhutten kleine danspartijen gehouden, die gewoonlijk nog vóór middernacht eindigen, en waartoe slechts eenige familiën, evenwel niet dan met vergunning van den directeur, bijeenkomen. De muzijk bestaat alsdan alleen uit het geluid eener trommel (een uitgehold rond stuk hout, waarover een varkens- of hertenvel gespannen is) en uit den klank, voortgebragt door met stukken ijzer naar de maat op eenige oude schoffels of dergelijke voorwerpen te slaan.
Met veel grooter plegtigheid gaan de dansen vergezeld, waarmede men op zekere dagen van het jaar het aandenken aan overledenen viert. Alsdan wordt er koek gebakken, varkens en hoenders geslagt, en aan de overledenen wordt insgelijks een goed gedeelte op hun graf gebragt. Daarbij worden alle kleedingstukken, waarvan zij anders nooit gebruik maken, voor den dag gehaald, en men ziet, vooral onder de mannen, wonderlijk opge-
{==58==} {>>pagina-aanduiding<<}
schikte gedaanten. Doch de voornaamste dansen, waartoe aan de slaven verscheidene dagen toegestaan worden, hebben op nieuwe-jaar plaats, en wel gewoonlijk in of bij het woonhuis van den directeur, waarbij de mannen op dram, de vrouwen echter op wijn of slechte likeur onthaald worden.
Gemeenlijk heeft de directeur gasten bij zich, en er worden dikwijls drinkgelagen aangelegd, waarvan men ijst.
Te Paramaribo worden omtrent dezen tijd alle avonden soortgelijke danspartijen gehouden, die bij eene goede verlichting meestentijds onder tenten plaats hebben. De eigenaars van slaven besteden op dien tijd niet weinig geld, om aan de negers genoegens te verschaffen; gebak, wijn en likeur worden bij dergelijke partijen in overvloed rondgediend. De meisjes dragen bij die gelegenheid niet zelden de kleederen en sieraden harer meesteressen, en er heerscht eene pracht, waarover men verbaasd staat. De huisslaven hebben evenwel zelven goede kleederen, waarvan zij alleen op die dagen gebruik maken. Het is inderdaad een prachtig gezigt deze in alle kleuren uitgedoste, van echt en valsch goud en juweelen schitterende massa bij het schijnsel eener menigte lampen en bij het geraas eener afschuwelijke muzijk in eene altijddurende beweging te zien, zoodat men waant in 't Oosten verplaatst te zijn. De dansen hebben wel is waar geene overeenkomst met de onze, daar bij de meeste tevens gezongen wordt; het zijn verzen, die eenige dozijnmalen door het koor herhaald worden en van wege hunnen spottenden inhoud veel gelach verwekken. De danser of danseres, die deze voor de vuist dichten, bewegen zich gestadig kringvormig om elkander, terwijl het koor slechts het bovenlijf in beweging brengt, doch tegelijker tijd naar de maat in de handen klapt of met de castagnetten, bestaande uit driekante, houtige

{==59==} {>>pagina-aanduiding<<}

schalen of noten eener euphorbiacea, de muzijk begeleidt. Dikwijls echter danst alles, daar ieder afzonderlijk persoon zich al draaijende kringvormig door de geheele ruimte beweegt, zonder tegen de anderen aan te stooten. Het gezigt van dien dans maakte mij altijd duizelig, zoodat ik het er nooit lang bij kon uithouden.
Tot besluit zal ik nog kortelijk over de hier heerschende ziekten spreken, doch kan deze slechts als leek, niet als geneeskundige beschrijven.
De ziekten, welke het meest voorkomen en waaraan de Europeaan, zoowel als de Creool onderhevig is, die onder bosch-negers en Indianen even sterk heerschen, zijn tusschenpoozende koortsen, welke, indien de lijder niet terstond in bekwame handen valt, maanden en jaren lang aanhouden. Het is gewoonlijk de eerste ziekte der nieuw aangekomenen of de acclimatie-koorts. Galkoortsen komen insgelijks menigvuldig voor en hebben een zeer kort verloop. Eene andere heerschende ziekte van eenen hoogst ongemakkelijken aard is de zoogenaamde koek, zijnde eene, opzwelling der milt. Men gevoelt zich daarbij altijd vermoeid, heeft eenen korten adem, ongerusten slaap, en is buitengemeen prikkelbaar. Dit onwelzijn duurt somtijds jaren lang. Gewoonlijk volgt men daartegen den raad van eenen inlandschen kwakzalver op, die sterk afvoerende middelen geeft. De waterzucht is insgelijks niet zeldzaam, doch openbaart zich meestal slechts bij personen, die aan den drank verslaafd zijn.
De voornaamste ziekte, de vreeselijkste van alle, omdat zij tevens de vermoeijendste is, is de melaatschheid. Bij de door haar aangetaste personen vertoonen zich het eerst witte vlekken op de huid. De ooren, neus, oogleden enz. zwellen op; er verschijnen in het gezigt en op het lijf gezwellen, die somtijds doorbreken; de vingers, teenen, ooren, neus, of enkele ledematen vallen zonder

{==60==} {>>pagina-aanduiding<<}

pijn af; het gezigt wordt op de afschuwelijkste wijze misvormd en heeft geen menschelijk voorkomen meer. De meeste zieken zijn daarbij inwendig gezond, kunnen werken en er zelfs oud bij worden; bij anderen daarentegen maakt de ziekte spoediger vorderingen.
De daaraan lijdende personen, zij mogen vrijen of slaven zijn, worden, zoodra de overheid er kennis van draagt, naar een, aan het land toebehoorend en bijzonder daarvoor bestemd gesticht, Batavia, gezonden, waar zij, afgezonderd van de overige wereld, op 's lands kosten zoo lang verpleegd worden, totdat de dood hen van hun lijden verlost. Nog nimmer is een zieke van deze kwaal genezen geworden, ofschoon men onlangs te Para in Brazilië proeven genomen heeft met de Hura crepitans, die bevredigend uitgevallen zouden zijn. Lieden van vermogen of uit den hoogeren stand leven, wanneer zij er door aangetast worden, eenzaam in hunne huizen, of reizen naar Europa, waar zij echter evenmin te helpen zijn.
Het gesticht Batavia, dat aan de Coppename-rivier ligt, staat onder het bestuur van den roomsch-katholieken provinciaal; het heeft eene aardige kerk en eenen priester, die de zieken vertroost en onderwijst, waarbij hij zich aan elk gevaar blootstelt 1). Het getal dier ongelukkigen bedraagt aldaar ongeveer 700.
Er bevinden zich heimelijk vele leprozen te Paramaribo, die door hunne nabestaanden verborgen gehouden worden,

{==61==} {>>pagina-aanduiding<<}

waardoor deze verschrikkelijke ziekte zich gedurig meer verspreidt; dit is ook het geval in de naburige kolonie Cayenne, waar veel minder voor afzondering gezorgd wordt. Eene andere ziekte, naauw met deze verwant, doch niet aanstekend, is de elephantiasis. Bij deze zwellen de beenen, of dikwijls slechts de eene voet, op eene vreesselijke wijze, en verkrijgen volmaakt het aanzien van olifantspooten. Dikwijls komen er nog uitwassen en knobbels bij, en het geheel wordt met eene ruwe, sagrijnachtige huid overtrokken. Het getal dezer soort van lijders is zeer groot, en vooral bij de slaven, die dit niet zoo goed bedekken kunnen, in 't oog loopend. Men ziet dikwijls kinderen van tien jaar met dusdanige paardevoeten, die meestal tot aan de knie eene wanstaltige dikte hebben. Ook hiertegen bestaat geen middel.
Behalve de opgenoemde is er nog eene andere huidziekte, de Jaws, eene soort van schurft, waarbij zich enkele ronde plekken op het lijf vertoonen, die doorbreken. Zij is mede eene langwijlige, aanstekende ziekte, tot welker genezing maanden vereischt worden.



{==62==} {>>pagina-aanduiding<<}

Derde hoofdstuk.

Geschiedkundige aanmerkingen in 't algemeen. Oorzaak van den achteruitgang der welvaart van de kolonie Suriname. Beschrijving van het land. Grenzen. Rivieren: Marowyne, Commewyne, Cottica, Suriname, Saramacca, Coppename, Corantyn.

Voor menigeen zal het niet onbelangrijk zijn, hier eene beknopte geschiedenis der kolonie Suriname te vinden. Eerst was ik wel is waar voornemens daarover niet te spreken, omdat ik mij van geene mondelinge overleveringen of uittreksels uit vroegere schriften bedienen, maar mij alleen tot de mededeeling mijner eigene ondervindingen bepalen wilde; doch bij rijper nadenken oordeelde ik het noodig eene oppervlakkige geschiedkundige schets van het land te laten vooraf gaan, om mij naderhand enkel en alleen met het verhaal mijner verdere lotgevallen en ontmoetingen bezig te houden.
Het is genoegzaam bekend dat, bij de ontdekking van Amerika, Guyana en de omliggende landen bewoond werden door onderscheidene indiaansche volksstammen, onder welke zich de Caraïben door hunne menigte en hun stout karakter vooral onderscheidden.
Omstreeks het midden der zeventiende eeuw, vestigden zich, nadat men vruchteloos in het binnenland naar goud gezocht had, europesche kolonisten aan de kust, met het oogmerk om die producten te verbouwen, welke men tot dus ver

{==63==} {>>pagina-aanduiding<<}

langs eenen gevaarlijken weg alleen uit Oost-Indië kon verkrijgen. Aangemoedigd door de vruchtbaarheid van den grond en de gemakkelijke vaart, begaven zich vele ondernemende Europeërs naar het nieuwe land, en in een kort tijdsverloop ontstonden aldaar fransche, engelsche en hollandsche nederzettingen.
Dewijl de Indianen niet sterk genoeg waren voor het werk, ontstond de slavenhandel, daar schepen, door de regering gemagtigd, bij de kleine vorsten van Afrika, die in altijddurende oneenigheden en oorlogen met elkander leefden, de over en weêr gemaakte krijgsgevangenen bij ruiling tegen allerlei voorwerpen kochten en naar Amerika overvoerden, waar men hen tot den veldarbeid gebruikte. Daar de aankoop van eenen slaaf niet veel kostte, en men er zich altijd van kon voorzien, lokte de winst menig ondernemend man naar het heete en vochtige kustland, en er vormden zich maatschappijen met een aanzienlijk kapitaal, om de ondernemers, die daarbij hun leven op het spel zetteden, krachtdadig te ondersteunen.
Suriname zelf werd het eerst door de Engelschen in bezit genomen, die zich aan de rivier Suriname vestigden en de stad Paramaribo stichtten. Eerst in het jaar 1667 werd de kolonie bij verdrag aan de Hollanders afgestaan. 1)
Bij de vlijt dezer kolonisten en de groote vruchtbaarheid van den grond zou Suriname zeker groote voordeelen aan de maatschappij opgeleverd hebben, indien de pas

{==64==} {>>pagina-aanduiding<<}

ontstaande kolonie doelmatig georganiseerd en tegen aanvallen van buiten beschermd geweest ware. De vele oorlogen der Engelschen en Franschen met de Staten-Generaal, waarin door de eerstgenoemden de koloniën der Hollanders overvallen en met naauwelijks bijeen te brengen oorlogslasten bezwaard werden, zoowel als het wegnemen der met de voortbrengselen der kolonie beladen schepen veroorzaakte dat, ondanks alle inspanning, de voordeelen, door het moederland genoten, zeer onbeduidend waren. Eerst nadat deze oorlogen geëindigd waren, verhief zich Suriname; zijn rijkdom overtrof dien van elke andere kolonie en bezweek niet door inwendige tweespalt noch onder den opstand van oproerige slaven, hoe vele kosten ook de veldtogten veroorzaakten, die in den loop der vorige eeuw tegen dezen ondernomen werden. Den gevoeligsten slag ontving de welvaart door het verbod van invoer van slaven in het jaar 1824. Door de vermindering der werkkrachten, waarvoor van buiten geene vergoeding te verwachten is, gaat de kolonie met rassche schreden haren ondergang te gemoet. Vele vroeger bloeijende plantagiën zijn verlaten; hunne suiker- en koffijvelden, eenmaal met zoo veel moeite en inspanning beplant en onderhouden, zijn thans met hoogwassende struiken bedekt; de schoone lanen van koninklijke palmen en tamarindeboomen, weleer de toegangen tot de woonhuizen der plantagiën, steken tegenwoordig eenzaam boven het kreupelbosch van wildgroeijende planten uit, en de landingsplaats, waar fraai geschilderde booten af- en aanvoeren, ligtw o est en verlaten.
De groote strook lands, die, omvat door de twee grootste stroomen van Amerika, door de Amazonen-rivier en de Orenoko, zich van de evennachtslijn tot 9o. N. Br., en van 49o tot 67o W.L. van Greenwich uitstrekt; wier Oosten Noordkust de Atlantische oceaan bespoelt; die in het

{==65==} {>>pagina-aanduiding<<}

zuiden door Brazilië, in 't westen door de republiek Columbia begrensd wordt, en waarvan de kustlanden reeds sedert twee eeuwen Europa met de kostbare voortbrengselen van hunnen milden bodem voorzien, is in engelsch, hollandsch, fransch en portugeesch Guyana verdeeld.
Doorsneden van groote, bevaarbare rivieren en tallooze, natuurlijke kanalen, die onderling met elkander in gemeenschap staan, maakt zijne aardrijkskundige ligging en de buitengemeene vruchtbaarheid van zijnen bodem dit land tot een waar Eldorado, dat zijne schatten boven den grond en met minder gevaar oplevert, dan het goudland, dat men in de binnendeelen er van waande te bestaan.
Op eene oppervlakte van 7000 vierkante mijlen, leven spaarzaam verspreid de overblijfselen van onderscheidene indiaansche volksstammen, die, ruw en wild, niet meer de beschaving bezitten, welke hunne voorvaderen schijnen gehad te hebben. Vele dezer stammen, zoowel als het grootste gedeelte van het binnenland, zijn ons nog onbekend, en alleen uit de berigten van andere, bevriende Indianen, die het binnenland bereizen, of uit de berigten der Bosch-negers, welke met die stammen handelsverbindtenissen hebben aangeknoopt, weten wij, hoe onbepaalden soms ongerijmd die berigten ook wezen mogen, dat zij bestaan.
Hoe moeijelijk en met hoe vele gevaren verbonden de reizen in de binnenste gewesten van een zoo weinig bekend land ook mogen zijn, blijven zij toch nog uitvoerbaar, indien alleen hinderpalen, door de natuur daargesteld, uit den weg te ruimen zijn; doch wanneer daarmede nog de onwil en de tegenstand gepaard gaan van ruwe volken, die het wetenschappelijk doel van dusdanige reizen niet begrijpen, door bijgeloovige vooroordeelen vijandig gezind zijn, of meenen, dat hunne handelsbetrekkingen met de volken van het binnenland daardoor benadeeld worden,

{==66==} {>>pagina-aanduiding<<}

dan is het gemakkelijk te begrijpen, waarom, terwijl de wereld in alle rigtingen doorreisd wordt, het binnenland van Guyana voor het grootste gedeelte nog een onbekend land is. De best bebouwde, oudste en bloeijendste zijner koloniën, Suriname, is, uit een wetenschappelijk oogpunt beschouwd, nog de minst bekende. Of nu dit aan het materialismus, waardoor alleen de pakhuizen der Amsterdamsche kooplieden gevuld worden, te wijten, dan wel aan andere omstandigheden toe te schrijven is, waag ik niet te beslissen.
De kolonie Suriname ligt tusschen 3o en 6o N. Br., en 53o tot 56o W.L. van Greenwich. Ten oosten grenst zij aan fransch Guyana, waarvan zij door de Maroni of Marowyne gescheiden is; ten westen scheidt de Corantyn haar van de vroeger hollandsche, tegenwoordig engelsche kolonie Berbice; ten zuiden, waar hare grens nog niet eens met juistheid bepaald is, ligt zij tegen de bergachtige Savannen, die de waterscheiding der in den Amazonenstroom zich ontlastende rivieren en der noordwaarts uitloopende wateren uitmaakt. Ten noorden bespoelt de Atlantische oceaan hare kusten.
De voornaamste rivieren zijn: de Marowyne, Suriname, Saramacca, Coppename en Corantyn, hoewel nog eene menigte andere rivieren het land bespoelen en in alle rigtingen doorsnijden.
Al deze rivieren staan door natuurlijke kanalen, hier kreken genoemd, met elkander in verbinding, zoodat men uit de Corantyn in de 56 uren (in eene regte lijn) meer oostelijk gelegen Marowyne kan komen, zonder dat men zich aan de vermoeijenissen eener zeereis behoeft te onderwerpen.
De geheele kust van Suriname is vlak en bestaat uit aangeslibd land, dat, bedekt met boomen en laag struikgewas, bij elken hoogen vloed onderloopt en veranderingen ondergaat. Door deze lage gesteldheid van den grond

{==67==} {>>pagina-aanduiding<<}

strekken zich de banken uren ver in zee uit; zij bestaan uit eenen weeken modder, aanslibbingen der rivieren, en zijn dus meest van plantaardigen oorsprong.
Evenwijdig aan de zeekust loopen de zand- of schelpbanken, die zich somtijds tot aan de zee uitstrekken, en waarop een veelsoortige en weelderige plantengroei, overeenkomende met die van het binnenland, heerscht. Zij zijn hooger dan de omliggende, moerassige grond, van eene geringe breedte, doch somtijds van eene aanmerkelijke lengte, en schijnen de teruggeweken zeekusten uit een vroeger tijdperk geweest te zijn. Deze banken zijn met bosschen, uit hooge boomen bestaande, bedekt, waaronder de lokustboom (Hymenaea courbaril) de wierookboomen, de awara- en cumupalmen en de indiaansche pruimeboom (Spondias?) voorkomen.
Achter deze banken strekken zich groote moerassen van zoet water uit, die in den regentijd bijna ontoegankelijk zijn. Uren lange bosschen van den mauritiuspalm (Mauritia flexuosa) en groote vlakten bezet met den boomachtigen aron (Calladium arbor) bedekken hier het land; slechts in heete zomers droogen deze moerassen uit.
Het zeestrand zelf levert voor het oog overal een gelijkvormig, somber tafereel op. Duizenden van gestorven, ontwortelde en aangespoelde boomen liggen er in alle rigtingen verspreid; de grond, een weeke modder, waarin men tot aan de knieën wegzakt, is door millioenen krabben doorploegd, en in het houtgewas waarmede deze sombere kust begroeid is, houden zwermen van moskieten en andere stekende muggen hun verblijf. Zwermen van allerlei watervogels vinden hier gedurende de ebbe in ongestoorde rust rijkelijk hun voedsel, terwijl bij den vloed haaijen en andere roofvisschen tusschen het met water overdekte hout ronddwalen. Even laag zijn de monden der rivieren, waarvan de oevers echter door bosschen

{==68==} {>>pagina-aanduiding<<}

van mangrove-boomen, die door hunne wortels en loten ondoordringbare verschansingen vormen, tegen het geweld der brandingen beschut worden.
Hoe verder men zich van de zee verwijdert, des te meer verandert het tooneel. De oevers zijn met andere gewassen begroeid; grootere boomen steken boven het lagere houtgewas uit, de slanke pinapalm, het zekere kenteeken van eenen vruchtbaren grond, vertoont zich in menigte. Klim- en woekerplanten bedekken de boomen en slingeren zich als festoenen van tak tot tak. De oever, begroeid met stekelige Papilionaceën, is niet zigt-baar van wege de menigte der digt gebladerde takken, die tot ver over 't water hangen. Ongeveer 8-10 uren van de zeekust, daar waar het rivierwater zuiver, en niet meer troebel door het zout der zee, de reeds hoogere oevers bespoelt, prijkt de groenhoutboom (Bignonia leucoxylon) met zijne gele bloemen. De Heliconiën ontvouwen hare reusachtige bladeren en de prachtige maripa-palm (Maximiliana regia) steekt boven het donkere loofdak uit.
Alles is evenwel nog vlak; hier en daar slechts breken kleine, met bosch bewassen heuvels, de vlakte af. Overal langs alle rivieren heerscht dezelfde weelderige plantengroei, en in het heldere, donkere water spiegelt zich het landschap overheerlijk af. - Eerst daar waar heuvels den loop der rivieren bepalen, waar rotsen en klippen deze insluiten en naauwer maken, en waardoor het vervoer van producten aan gevaren zoude onderhevig zijn, bevindt zich de grens der bebouwing; hier is de ingang tot het onbekende land.
De rivier, die de oostelijke grens der kolonie uitmaakt, de Marowyne, Maroni, door de Indianen Marauni genoemd, een groote, aan zijne monding een uur breede stroom, is van wege de menigte zandbanken bijna niet bevaarbaar.

{==69==} {>>pagina-aanduiding<<}

Waarschijnlijk is deze gevaarlijke monding oorzaak, dat, ofschoon de langs hare oevers liggende landen hooger zijn en even vruchtbaar, ja zelfs gezonder dan die langs de Suriname, zij evenwel ten eenenmale onbebouwd zijn en slechts in de nabijheid der zee door Indianen, en in het binnenste van boschrijke gebergten door Aucana-Bosch-negers bewoond worden. Aan hare monding vindt men niet de gelijkvormige mangrove-bosschen, zoo als bij andere rivieren, maar hooge zandheuvels, waarop een uitermate weelderige plantengroei van palmen, cactussen, wierook-, lokust- en kasjou-boomen (Anacardium occidentale Linn.) langs de zeekust het oog bekoort. Een kleine militaire post op den hollandschen oever laat, wanneer schepen voorbij zeilen, de nederlandsche vlag waaijen.
Van hare monding af opwaarts heeft de statige rivier, dezelfde breedte behoudende, over eene lengte van drie uren noch bogt noch kromming; van daar echter begint, bij eene groep van lage, met palmen en andere bruikbare houtsoorten digt bewassen eilanden, hare zuidwestelijke rigting.
Het land aan beide zijden der rivier ligt meestal boven het peil van den hoogsten vloed, en bestaat uit eenen zandigen, met zwarte aarde vermengden grond, die bijzonder geschikt is voor het verbouwen van den maniok (Jatropha). Ongeveer een uur boven hare monding strekt zich een rif van ijzerhoudende rotsen tot ver in het bed der rivier uit. Op den hoek van het zandige strand, door de monding van den stroom gevormd, vindt men dikwijls heldere, kristalachtige, afgeronde steenen, die zeer hard en, geslepen, kristalhelder en glinsterend zijn; men noemt ze Marowyne-diamanten. Doch het zijn niets anders dan topazen en zelden vindt men er die eenige waarde hebben.
Van bovengenoemde eilanden, die door zandbanken omringd en door ondiepe kanalen doorsneden worden, vaart men

{==70==} {>>pagina-aanduiding<<}

den stroom in eene ten minste tien uur lange kromming zuidwestwaarts op. Eene menigte eilanden, deels laag en met palmen bewassen, deels hoog en steenachtig en met hooge bosschen bedekt, vormen prachtige groepen op de wijduitgestrekte watervlakte. De oevers worden hooger, op sommige punten zijn zij heuvelachtig en met digte bosschen bezet, en schilderachtig verheffen zich op steile plaatsen kleine indiaansche dorpen, waarvan de hutten half verscholen liggen onder bananas- en papaya-boomen (Carica papaya) en tusschen katoenstruiken. Groote zandbanken verheffen zich in 't midden der rivier; men ontdekt rotsen en kleine watervallen. Het water is, vooral in het drooge jaargetijde, helder als kristal en op eene diepte van twaalf voet, kan men de steenen op den grond zien liggen. In de verte ontdekt men de hooge bergen van het binnenland, die zich als blaauwe wolken voordoen. Op deze wijze nadert men, bij de onmerkbare krommingen der rivier, altijd een vergezigt van drie tot vier uren behoudende, tot den op 16 uren van de monding gelegen militairen post Armina.
De rivier, plotseling eenen halven cirkel van het zuid-oosten naar het noord-westen beschrijvende, stort over tallooze rotsen en zandbanken, bruisende naar beneden. Ontzaggelijk groote granietblokken liggen in hare bedding; zij zijn met stekelige palmen en eene soort van welriekende guyaba (Psidium aromaticum) begroeid. Op den franschen oever, uit eene onafgebroken keten van rotsen bestaande, ontlast zich de kleine rivier Armina, waaraan de nederlandsche post zijnen naam ontleent, in den stroom. In het drooge jaargetijde komt de vloed tot aan de eerste watervallen, waar de rivier over eene lengte van ongeveer 80 voet zich 6 voet naar beneden stort. Tot nagenoeg aan deze watervallen kan men met groote booten naderen, doch bij de sterke stroomingen wordt er

{==71==} {>>pagina-aanduiding<<}

veel voorzigtigheid vereischt, om niet op de blinde klippen te stooten. Wanneer in het drooge jaargetijde Boschnegers of Indianen den stroom opvaren, ontladen zij beneden de watervallen hunne cano's, en dragen hunne goederen op het hoofd over de rotsen. De ledige cano's worden met touwen opgeheeschen en boven wederom beladen. In het regenachtig saisoen echter, wanneer de stroom door den ontzaggelijken toevoer van water uit het binnenland gezwollen is, bevinden zich bijna alle rotsen onder water, en de booten worden met de grootste krachtsinspanning tegen de stroomingen opgeroeid. Het verschil tusschen den hoogsten waterstand in het regenachtige en den laagsten in het drooge jaargetijde zal bij Armina wel 23 voet bedragen, doch neemt merkelijk toe, naarmate men de rivier verder opwaarts volgt.
Op beide oevers ontvangt de stroom uit aanzienlijke kreken of kleine rivieren, die meerendeels uit de moerassen van het binnenland ontstaan, eenen aanmerkelijken toevoer van water. Op de fransche zijde vindt men digt bij de monding de groote Waragama of Zeekoe-kreek; verder opwaarts de Maipuribi of Tapir-kreek. Hierop volgt de Balete; vier uren beneden Armina ontlast zich de Siparawini-rivier in den stroom. Deze, die in den regentijd dagen lang stroom-opwaarts bevaarbaar is, komt uit het zuid-oosten en schijnt op korten afstand van de Lava te ontspringen. Indianen hebben mij verzekerd deze rivier vier dagreizen ver te zijn opgevaren en des nachts in eene zuidoostelijke rigting zeer duidelijk het geluid van negertrommels en van schieten te hebben gehoord. Hieruit is af te leiden, dat deze Indianen zich in de nabijheid van eene verblijfplaats van Bosch-negers bevonden, die de oevers der Lava, nagenoeg op den derden breedtegraad, bewonen. Op de Siparawini volgt beneden Armina de Ruarua en op deze de Armina. Op

{==72==} {>>pagina-aanduiding<<}

den nederlandschen oever zijn tot Armina de kreken minder aanzienlijk, omdat het, tusschen de Marowyne en Cottica liggende land naar het westen vlakker wordt, en dit is de reden waarom ook de wateren der bosschen en der moerassen zich westwaarts ontlasten.
Drie uren van de monding der Marowyne, bevindt zich op den hollandschen oever de naauwelijks merkbare Wane-kreek, die haren oorsprong in een moeras heeft, dat zijn water zoowel in de Marowyne als in de Courmotibo ontlast. Daar laatstgenoemde in de Cottica valt, en deze wederom in de Commewyne uitloopt, kan men in den regentijd, wanneer de moerassen 4-5 voet water houden, met kleine vaartuigen in vijf tot zes dagen Paramaribo bereiken; doch in het drooge jaargetijde zijn deze moerassen opgedroogd, en alsdan bestaat er geene andere gemeenschap dan over zee. De andere meer aanzienlijke kreken zijn: de Aramatta, Maturi en Aroarica; doch deze zijn alleen eenige uren opwaarts bevaarbaar.
De Marowyne, die tusschen heuvels besloten bij Armina maar ¼ uur breed is, verkrijgt hooger op eene aanzienlijke breedte. Hare bedding vol klippen, zandbanken en eilanden heeft weinig bogten en eene bijna zuidelijke rigting. Digt aan den stroom liggen 400-500 voet hooge, zeer boschrijke heuvels. Vier dagreizen boven Armina, op 3o 40′ N. Br.. en ongeveer 25 uren boven dezen post, verdeelt zich de Marowyne, na meerdere aanzienlijke watervallen gevormd te hebben, in twee armen, waarvan de eene uit het zuid-oosten komt en Lava heet, terwijl de andere, uit het zuiden komende, Tapanahoni genoemd wordt. Op de punt, door de vereeniging van beide rivieren gevormd, wonen de nakomelingen der in het jaar 1806 van verschillende militaire posten ontvlugte guides (negersoldaten), die, na vooraf hunne officieren vermoord te hebben, naar deze ontoegankelijke rotsen

{==73==} {>>pagina-aanduiding<<}

de wijk namen en zich met meisjes der Boni- en Aucana-Boschnegers verbonden. Op deze plaats, die, door zijne natuurlijke ligging beschut, door rotsen en klippen omringd is, bevindt zich een aanzienlijke waterval, Singa-Dede, en in de Lava het einde der verscheiden uren lange cascade Itepuou. Aan den oever der Lava wonen de Boni-negers, insgelijks afstammelingen der vroeger van de plantagiën weggeloopen slaven, die echter met de regering niet bevriend zijn, en slechts door de Aucana-Boschnegers, voor welke zij cano's vervaardigen, met gereedschappen, doeken, enz. voorzien worden. De Lava, eene breede, doch niet zeer diepe rivier, staat in verbinding met de Camopy, die in den Oyapok valt, en derhalve ontmoeten wij hier dezelfde merkwaardige gaffelvormige verdeeling der stroomen, die zich bij de Orenoco en de Amazonen-rivier in veel aanmerkelijker mate voordoet.
De Tapanahoni, die veel dieper is, en minder klippen zou bevatten, ontspringt waarschijnlijk in de nabijheid van de evennachtslijn, en kan als de eigentlijke Marowyne beschouwd worden 1).

{==74==} {>>pagina-aanduiding<<}

De zeekust ten westen der Marowyne bestaat tot aan den post Oranje, die 14 uren van deze laatste verwijderd is, bijna geheel uit ontzaggelijke moerassen, die met den vloed onderloopen, en waarin alleen struiken en lage boomen groeijen. Millioenen van watervogels, zoo als: flamingo's, roode ibissen, witte en blaauwe rijgers, lepel-ganzen, eenden en snippen vinden daar hun voedsel. Op de hooger liggende plaatsen vindt men vele herten (cervus mexicanus) en krabadago's, waarschijnlijk eene verbastering van het engelsche Crabdog, krabben-etende hond (Procion cancrivorus), en slechts zelden ziet men er behalve den jaguar andere viervoetige dieren.
Groote zandbanken doorsnijden deze moerassen en dienen sedert onheugelijke tijden tot schuilplaats aan weggeloopen slaven, die in kleine dorpen leven, en in den uitermate vruchtbaren grond eenen overvloed van

{==75==} {>>pagina-aanduiding<<}

allerlei aardvruchten verbouwen; insgelijks hebben zij eene menigte wild, visschen en pluimgedierte 1).

{==76==} {>>pagina-aanduiding<<}

Den afstand van den post Oranje tot aan den mond der Motkreek rekent men op vier uur, en dien van hier tot aan de monding van het Mattapica-kanaal insgelijks op vier. Een uur verder ontlast zich een andere arm van de Mattapica, de Warappa-kreek, in zee. Van laatstgenoemde kreek af tot aan de monding van de Suriname ontdekt men geen spoor van bebouwing. Over elkander gevallen boomen, die door het geweld der branding omvergerukt zijn, bedekken het strand, en uit den meer binnenwaarts gelegen moerasachtigen grond verheffen zich drooge, halfverkoolde boomen, treurige overblijfsels van vroeger aldaar bestaan hebbende, doch door het vuur verteerde bosschen.
Aan de monding der Suriname, Braamspunt geheeten, op den afstand van zes uren van de Warappa-kreek, gaat het zandige strand langzamerhand in groote modderbanken over, en de oevers dezer rivier worden door bosschen van mangrove-boomen, waarvan de tallooze wortels en uitspruitsels een bijna ondoordringbaar bolwerk vormen, tegen het geweld der branding beschut.
De Suriname is aan hare monding ongeveer een half uur breed. Drie, op de hoeken der banken liggende ijzeren boeijen wijzen aan de schepen het vaarwater aan. Op een uur afstand van de monding valt eene groote kreek, de Jonkermans-kreek, in de rivier, en een weinig hooger op ligt de fraaije en vruchtbare suiker-plantagie Resolutie. Twee uren van Braamspunt vereenigt zich de uit het oosten komende Commewyne, eene statige, bijna even breede rivier, met de Suriname. Op den zuidhoek, waar beide rivieren ineenvloeijen, ligt het sterke fort Nieuw-Amsterdam, welks geschut beide stroomen bestrijkt. Twee kleine redouten, Purmerend en Leijden, die tegenover het fort, op den westelijken oever der Suriname, en den noordelijken der Commewyne lagen, zijn tegenwoordig niet meer bezet.

{==77==} {>>pagina-aanduiding<<}

Aan weêrskanten van de prachtige Commewyne, die eene oostelijke rigting heeft zonder belangrijke bogten tot aan den 5 uren van het fort Amsterdam gelegen post Sommelsdijk, liggen de fraaiste en rijkste suiker- en koffijplantagiën der kolonie. De vriendelijke, nette gebouwen der plantagiën, de suikermolens met hunne hooge schoorsteenen, de lanen van palmen, tamarindeen andere tropische vruchtboomen, waaraan groote met suikerriet beplante velden grenzen, of de onder de beschutting der bananen verscholen koffijboomen met hunne glinsterende, donkergroene bladen, en de hooge, donkere bosschen op den achtergrond leveren een prachtvol gezigt op. Voordat men aan het fort Sommelsdijk komt, ontlast zich op den regter oever de Mattappica-kreek in de rivier. Zij verdeelt zich in onderscheidene armen, en in twee kanalen, die in zee uitloopen, in de kleine Matappica en in de Warappa-kreek. Suiker-, koffij- en katoenplantagiën liggen hier zoo digt aan elkander, dat geen bosch meer aanwezig is: men zou zich kunnen verbeelden in eene rijke streek van Holland te reizen, indien niet de tropische gewassen en de naakte negers de begoocheling deden verdwijnen.
Bij Sommelsdijk verdeelt zich de rivier; de zuidoostelijke arm heet de Opper-Commewyne. Ongeveer 15 uren hooger op verdeelt deze zich, in de nabijheid van den verlaten post Oranjebo, wederom in vier aanzienlijke kreken, Peninica, Tampati, Mapana en Commewyne. Het is uiterst moeijelijk deze wateren, waaraan vroeger vele aanzienlijke plantagiën lagen, te bevaren, daar over elkander gevallen boomen en rotsbrokken de vaart belemmeren. Het land is hier heuvelachtig; aan de westzijde der rivier wordt het afgebroken door groote zandvlakten, die zich van hier tot aan de Essequebo in britsch Guyana uitstrekken en de scheiding uitmaken tusschen het vlakke

{==78==} {>>pagina-aanduiding<<}

met bosch bezette kustland en de bergachtige bosschen van het binnenland.
De kreken en moerassen van de Opper-Commewyne zijn zeer vischrijk en de kostelijke haimura komt hier in menigte voor.
De Cottica heeft, hoewel met groote krommingen, steeds eenen aan de zeekust evenwijdigen loop, en over eene lengte van acht uren bevinden zich suiker- en koffijplantagiën langs hare oevers. Het omliggende land is laag, zelfs ligt het merkelijk beneden het niveau van het hoogste water, en slechts door goede dijken en sluizen wordt het woelig element in toom gehouden. Ook in haar ontlasten zich belangrijke kreken: van het zuiden de Perica, waaraan vele en aanzienlijke plantagiën liggen, en die vroeger door een kanaal, de Bottels-kreek, met de Opper-Commewijne in gemeenschap stond.
Van het noorden vloeit de Mot-kreek in de Cottica, waaraan nog slechts twee katoenplantagiën liggen; door een kanaal ontlast zij zich in zee.
Na eenen met de kust evenwijdigen loop van 16 uren neemt de Cottica eene zuidelijke rigting aan, en verdwijnt in de nabijheid der Opper-Commewyne in moerassen. Ter plaatse, waar zij haren loop verandert, ontlast zich in haar eene uit het zuid-oosten komende schoone en groote kreek, de Courmotibo, en met deze laatste vereenigt zich tien uren hooger op de Wane-kreek, of de uitvloeijing der moerassen, die hunne wateren in de Suriname en de Marowyne ontlasten.
De oevers der Cottica en Courmotibo zijn meestal laag, met mauritius- en andere palmen begroeid, doch in het bovenland worden de oevers heuvelachtig. Een gedeelte der Aucana-Bosch-negers woont langs beide rivieren; zij bewerken het hout der omliggende bosschen, en verkoopen het in de kolonie. De Suriname, ofschoon minder

{==79==} {>>pagina-aanduiding<<}

groot dan de Marowyne en de Corantyn, kan van wege de vele langs hare oevers liggende plantagiën als de voornaamste rivier van het land beschouwd worden. Doch de door haar bespoelde landerijen, hoewel sedert zoo vele jaren bebouwd, staan in vruchtbaarheid op verre na niet gelijk met die aan de Commewyne, en inzonderheid niet met die der Nickeri-districten.
Van het fort Amsterdam af beschrijft zij in haren loop eenen halven cirkel en vormt eene bogt waaraan de stad Paramaribogebouwd is. Van daaraf heeft zij eene zuidelijke rigting en behoudt die, hoewel met zeer vele bogten en krommingen. Op een uur afstands van Paramaribo neemt zij de uit het zuid-westen komende Para-kreek op, waaraan drie suikerplantagiën liggen. Tegenover deze ontlast er zich op den oostelijken oever de Paulus-kreek in; van de langs hare oevers vroeger bestaande plantagiën is tegenwoordig slechts ééne overig. Tien uren van de stad ligt, insgelijks op den oostelijken oever, het dorp Joden-Savanne. Van hier af worden de oevers bergachtig en zijn met de heerlijkste aloude bosschen bedekt, terwijl zich landwaarts in groote savannen uitstrekken. De plantagiën, meest houtgronden, komen in minder getal voor, en de wilde natuur behoudt de bovenhand.
Vijf uren boven de Joden-Savanne ontlast zich aan de westzijde de aanzienlijke Marechals-kreek in de Suriname. Eertijds bevonden zich langs deze vele houtplantagiën, doch tegenwoordig zijn zij alle verlaten. Langs deze kreek kan men in de Opper-Saramacca komen; doch daar zich in den omtrek vele weggeloopen slaven ophouden, heeft tot heden niemand zulks ondernomen. Vier uren hooger op ligt aan den voet van een kaal gebergte, dat nagenoeg 200 voet hoog is, de aanzienlijke hout-plantagie Berg-en-Daal. In het drooge jaargetijde is de rivier hier zeer ondiep, en somtijds staat op vele plaatsen

{==80==} {>>pagina-aanduiding<<}

niet meer dan twee voet water, waardoor de gemeenschap met Paramaribo zeer moeijelijk gemaakt wordt.
Andermaal vier uren hooger op bevindt zich de kleine plantagie, en de post Victoria. De rivier, door steile oevers ingesloten, is hoogstens 200 voet breed en vol klippen en zandbanken. Met digte bosschen bezette heuvels en bergen omgeven haar aan weêrskanten; wederom drie uren hooger op vloeit de aanzienlijke Sara-kreek in de Suriname; deze, hare gewone breedte hernomen hebbende, is met klippen, eilanden en zandbanken bedekt. Het voorkomen en de gesteldheid van den omtrek komen volmaakt overeen met die der Opper-Marowyne, ofschoon de rivier veel kleiner en daardoor het tafereel minder grootsch is. Aan de Sara-kreek en in hare nabijheid hebben zich insgelijks Aucana-negers nedergezet. Deze kreek heeft ver landwaarts in eene zuidoostelijke rigting, en langs haar komen de Bosch-negers, na acht dagen, waarvan zij er eenige over land moeten reizen, aan de dorpen van hunnen stam aan de Boven-Tapanahoni.
Vier dagreizen boven Victoria, en tusschen den derden en vierden graad N. Br. liggen de dorpen der Saramacca-Bosch-negers. In het drooge jaargetijde wordt de vaart hier, even als in de Opper-Marowyne, door eene menigte klippen en banken belemmerd. Daarentegen staat in den regentijd het water in het binnenland op sommige plaatsen 50 voet hooger dan in het drooge jaargetijde, en de stroom verkrijgt alsdan eene buitengemeene snelheid. Indien er in het bovenland zware regens vallen, kan in éénen nacht het water acht voet rijzen, zoo als ik zulks zelf op den post Victoria heb bijgewoond. Het laatste dorp der Saramacca-Bosch-negers, Mongo (berg), kan 40 tot 50 uren van Victoria verwijderd zijn, en naar de hoogte der watervallen te oordeelen, 500 voet hooger liggen dan die post. Ook deze hebben over de boschrijke

{==81==} {>>pagina-aanduiding<<}

zette gebergten eenen weg naar de Aucana-negers aan de Tapanahoni, alsmede eene andere gemeenschap met de Matuari- en Becu-Musinga-Bosch-negers, die aan de Boven-Saramacca wonen. Op oude kaarten vindt men de ligging van eenen zoutberg aangeteekend, doch waarschijnlijk bestaat deze alleen in de verbeelding, omdat de Bosch-negers hun zout met vele moeite van Paramaribo halen, en bij gebrek daarvan de asch der pina-palm uitloogen; deze naar soda gelijkende zelfstandigheid gebruiken zij dan in plaats van zout.
Zeven uren westwaarts van de Suriname ontlasten zich de Saramacca en de Coppename in zee. De invaart zoowel in de eene als in de andere wordt moeijelijk gemaakt door ver in zee uitloopende modderbanken. Hare oevers zijn laag en met struiken begroeid. Eerst in de tweede helft der vorige eeuw werd er land aan de Saramacca ontgonnen. Deze staat met de Suriname in gemeenschap door het Wanica-kanaal, dat vier uren lang is en zich bij Paramaribo in de rivier uitstort. De voortbrengselen der plantagiën aan de Saramacca, meestal suiker en koffij, worden langs dezen weg naar Paramaribo gebragt, ofschoon kleinere, niet diep gaande vaartuigen hunne lading somtijds op de Saramacca zelve innemen.
De Saramacca, in grootte weinig verschillende van de Suriname, loopt met de vervelendste bogten en krommingen naar het zuiden; boven het Wanica-kanaal liggen slechts weinige onbelangrijke hout-plantagiën langs hare oevers. Eene menigte kreken, uit de savannen ontspringende, ontlasten zich aan weêrskanten in de rivier. De laatste bewoonde plaats, vroeger een militaire post, Saron, en eertijds eene standplaats van Hernhutter-zendelingen, ligt op eenen afstand van bijna 18 uren van zee; doch door de aanmerkelijke krommingen moet

{==82==} {>>pagina-aanduiding<<}

men, om van het eene punt tot het andere te komen, wel 30 uren onderweg zijn.
Van Saron loopt een weg van acht uren door savannen en bosschen naar de plantagie Berlijn aan de Boven-Para, en van hier een andere van 13 uren tot aan Paramaribo.
Ongeveer vijf uren boven Saron ligt een gewijde heuvel, dien de Bosch-negers, wanneer zij er voorbij varen, met vlaggen en bonte doeken versieren, waarbij zij nimmer verzuimen tevens te offeren. Iets verder vindt men de Mindrinetti- (Middernachts-) kreek, die door de Mareschals-kreek de Suriname met de Saramacca verbindt.
Vijf dagreizen van Saron wonen de Becu-Musingaen Matuari-negers, 500-600 in getal. Volgens hunne verklaringen moeten de gebergten en watervallen veel hooger zijn dan die van andere rivieren, en de savannen van het binnenland zich op eenen niet grooten afstand van daar bevinden.
De Coppename, die zich even als de Saramacca in zee ontlast, komt insgelijks uit het zuiden, en heeft aan hare rijke en schoone oevers alleen het leprozengesticht Batavia, dat ongeveer twee uren van zee verwijderd ligt. Zes uren hooger op bevindt zich de aan het gouvernement behoorende houtzagerij Andresen, waar door slaven fijn timmer- en schrijnwerkershout bewerkt en naar de Antillen ten verkoop uitgevoerd wordt. Bij Batavia valt in de Coppename degroote en zeer vischrijke Cusuwni-kreek, die, bijna evenwijdig aan de Saramacca loopende, met de verwonderlijkste krommingen uit het zuiden komt. Verscheidene groote kreken, gedeeltelijk door Indianen bewoond, loopen in de Coppename uit, waarvan de verdere loop en oorsprong niet bekend is.
De zeekust tusschen de Coppename en de westelijke grensrivier Corantyn wordt in twee districten verdeeld: in Opper- en Neder-Nickeri. Het lage land is bijzonder

{==83==} {>>pagina-aanduiding<<}

geschikt voor den katoenbouw, en eerst in het begin dezer eeuw ontgonnen. Het Boven-district begint ongeveer zes uren van de Coppename, en bestaat uit een aantal plantagiën, die langs de zeekust liggen en over eene lengte van vier uren door eenen rijweg met elkander in verbinding staan. De voortbrengselen worden met kustvaartuigen afgehaald en tot verdere verzending naar de stad vervoerd; dit vervoer gaat met groote moeijelijkheden gepaard. De grond is buitengemeen vruchtbaar, doch doordien dit district aan geene kreek ligt, heeft men er in het drooge jaargetijde veelal gebrek aan drinkbaar water, en moet dit uit de hooger op liggende moerassen somtijds 2 tot 3 uren ver gehaald en op het hoofd vervoerd worden. Negen uren ten westen van het Boven-district en hiervan door wijd uitgestrekte moerassen afgescheiden, begint het Beneden-district, aan welks zeekust zich insgelijks onderscheidene katoen-plantagiën bevinden. Op de landtong, die door de monding der Nickeri-kreek gevormd wordt, is een belangrijke militaire post, de zetel van den landdrost, en ook houden verscheiden koop- en handswerkslieden daar hun verblijf. Dit kleine dorpje, uit twee straten bestaande, draagt den naam van Nieuw-Rotterdam. Aan de Nickeri-kreek, die door de Wayambo met de Coppename in gemeenschap staat, liggen verscheidene suiker- en koffij-plantagiën, waarvan de voortbrengselen regtstreeks door hollandsche en amerikaansche schepen afgehaald worden.
De laatste plantagie, Krabbehoek, ligt op eenen afstand van ongeveer zes uren van de monding, en de geheele aanzienlijke kreek, zoowel als de in haar uitloopende Maratacca wordt slechts weinig door Indianen bewoond.
De Corantyn, aan hare monding met de Nickeri-kreek vereenigd, stort zich hier in zee. De breedte van beide bedraagt van den post Nickeri tot aan den linker oever

{==84==} {>>pagina-aanduiding<<}

van den Corantyn nagenoeg drie uren. Op de engelsche zijde bevinden zich twee suikerplantagiën, Mary's-hope en Skeldon; doch de hollandsche is ten eenenmale onbewoond. De Maratacca zoude volgens de verklaring der Indianen met den Corantyn in gemeenschap staan.
De oorsprong van dezen grooten stroom is geheel en al onbekend; vermoedelijk ontspringt ook hij in de boschrijke gebergten in de nabijheid van den equator. Richard Schombergh heeft dezen stroom bevaren en naar hieroglyphen gelijkende schrijfteekens ontdekt, die op de rotsen ingehouwen zijn, waaruit men het besluit mag opmaken, dat de bewoners van vroegeren tijd eene hoogere beschaving bezaten dan de tegenwoordige. In den Corantyn, bij de vroegere standplaatsen der Hernhutters Semira en Oreala, vindt men eene witte klei, zeer veel overeenkomst hebbende met krijt, en in het bed der rivier eenen rooden, naar jaspis gelijkenden steen, die eenen heerlijken glans aanneemt, en dien de vrouwen der Caraïben gebruiken, om hare potten te polijsten.



{==85==} {>>pagina-aanduiding<<}

Vierde hoofdstuk.

Bezigheden in garnizoen. Vertrek naar den post Mauritsburg. Reisavontuur. De post Gelderland en het dorp Joden-Savanne. De mauritius-palm. Termieten-nesten. De post Gouverneurslust. Marquette. Mauritsburg. Kort verblijf aldaar. Vertrek naar Nepheusburg. Bezigheden. De cumu-palm. Bijen. Mieren. Dieren in den omtrek. De Bananas-vogel. Natuurlijke avondconcerten. Brokkodjokko. Vondst van eenen jongen tijger. Bouwen van het huis. De Capasi-slang. Apen. Verlof en vertrek naar Armina. De post Oranjebo. Het vangen van den haimura-visch. Vuur- of lichtende kevers. Kwatta's. De post Armina. Vruchtbaarheid aldaar. De cottontree of de zijde-wolboom. Vledermuizen. Terugkomst op Nepheusberg. Overvloed van visch. Vampyrs. Bevordering.

Hoe gemakkelijk de garnizoensdienst ook was, en hoe veel vrijen tijd wij ook hadden, om in de stad en den omtrek rond te zwerven, zoo verlangde ik toch zeer vurig naar nog meerdere vrijheid. De verhalen mijner kameraden omtrent de levenswijze op de militaire posten, over jagen en visschen hadden mijne verbeeldingskracht zoo zeer opgewekt, dat ik naauwelijks het einde van 1836 kon afwachten, op welk tijdstip de posten afgelost werden, en waarop nu de beurt ook aan mij zou komen.
Het werktuigelijke van de dienst, hoe eentoonig het ook is, was voor mij verreweg zoo vervelend niet als voor de meeste mijner kameraden. Nooit kwam mij, wanneer

{==86==} {>>pagina-aanduiding<<}

ik op post stond, de slaap in de oogen; want altijd was er iets, zoowel over dag als bij nacht, dat mijne aandacht bezig hield. Over dag vermaakten mij de colibri's, die in de tamarindeboomen, onder welke ik met het geweer in den arm heen en weêr wandelde, pijlsnel rondvlogen, of de aasgieren, die voor de keukendeur op den loer zaten en, wanneer de kok niet op zijne hoede was, zelfs een stuk vleesch van de tafel haalden en er mede op het dak van de kazerne vlugtten. Des nachts hield mij het spel van duizenden vuurvliegen bezig, die in alle rigtingen over de savannen en tuinen vlogen, of de muzijk van tallooze kikvorschen, die zich in de slooten ophielden, of wel het gesnor van ontzaggelijk groote vleermuizen, die op insekten jagt maakten.
De helft van ons corps bestond uit Duitschers; en men zag vele zeer beschaafde mannen, die in hun vaderland in veel ruimer en beter omstandigheden geleefd hadden, hier op schildwacht staan. Doch de meesten hunner waren ondragelijke dronkaards, die uit verdriet of verveling hunne grillen met eenen borrel verdreven en elken cent, dien zij van de spaarzame soldij in handen kregen, naar de kroeg bragten. De natuur had niets aantrekkelijks voor iemand hunner; voor het genot, dat zij oplevert, had geen enkele eenig gevoel. Daarom was ik op mijne wandelingen ook altijd alleen, en ik verkoos de jagt op insekten, die hier de moeite zoo ruimschoots beloonde, boven gezelschappen en vrolijke partijen, waartoe ik buitendien nimmer eenige genegenheid gevoelde. Daar wij altijd in witte broek, in uniform en gewapend moesten uitgaan, nam ik in mijn schako een kistje en broek mede; op den rug onder het mouwvest zat mijn vlindernet, en op de borst droeg ik eene oude politiemuts. Buiten de stad trok ik mijne goede kleederen uit en gaf ze in een of ander mij bekend huis in bewaring; daarna begaf ik mij met net en sabel gewapend in het bosch.

{==87==} {>>pagina-aanduiding<<}

Het was een gelukkige tijd; want op elke wandeling ontdekte ik nieuwe, mij onbekende soorten. Wanneer ik dan 's avonds met mijne vangst te huis kwam, vond ik het keurige, voor mij bewaarde eten, en de koude bananen met 1/14 pond spekvet overgoten, smaakten heerlijk. Ik genoot steeds de beste gezondheid, hetgeen voorzeker voor een groot gedeelte aan mijne geregelde levenswijze was toe te schrijven.
Eindelijk, ofschoon de tijd mij nimmer lang viel, maar ras verliep, ontving ik bevel mij reisvaardig te houden, om naar de zoo zeer geprezen posten te vertrekken.
Eene pont van den post Gelderland, die de levensmiddelen voor drie maanden moest afhalen, zou mij met nog vijf andere soldaten medenemen. Wij kochten derhalve bij den sergeant-majoor, die aan de manschappen mogt verkoopen, hetgeen wij noodig hadden: zeep, spek, broekenstof, kortom datgene, wat wij geloofden op den post van noode te zullen hebben.
Het bedrag dier voorwerpen, die niet zeer goedkoop geleverd worden, trekt de sergeant-majoor van de soldij af, die voor de soldaten elke maand naar de posten wordt gezonden.
Bijna altijd is een dusdanig vertrek de aanleiding tot een drinkgelag, dat de vertrekkende aan zijne kameraden geeft. Ontbreekt het hem, wat meestentijds het geval is, aan geld om brandewijn te koopen, zoo worden de nog niet betaalde, dure waren van den sergeant-majoor voor eenen spotprijs verkocht, en de opbrengst er van aan jenever en brandewijn besteed.
Op die wijze aanvaarden dan de meesten naakt, zonder soldij, arm en vol schulden de reis naar de plaats hunner bestemming, om daar zoo lang gebrek te lijden, totdat de sergeant-majoor zich zelven betaald heeft. Dit was ook het geval met mijne kameraden, van welke twee in de

{==88==} {>>pagina-aanduiding<<}

pont moesten gedragen worden. Deze was zoo vol gepropt met kisten en vaten, dat men bijna geen voet verzetten kon.
De kommandant over ons en over het vaartuig was een sergeant, die op den hoofdpost gedetacheerd lag. Buitendien deed de vrouw eens korporaals, die op den post Gelderland eene herberg hield, de reis mede. Onder meer voorwerpen had zij twee kelders jenever ingekocht, die zich insgelijks aan boord bevonden. Voor ons soldaten schoten alleen twee plaatsen over, om twee hangmatten op te hangen; want de sergeant en de vrouw hadden de meeste ruimte ingenomen en deze bragten den nacht op hun gemak in hunne hangmatten door. Ik werd sedert eenige weken door een huiduitslag, den zoogenaamden rooden hond, zoo geplaagd, dat mijn lijf er als eene enkele wond uitzag en mijne kleederen mij overal vastkleefden. Er viel voor mij dus bij het liggen op de vaten aan geen' slaap te denken, en het kraaijen der hanen op de plantagiën, waar wij voorbij voeren, was voor mij eene welkomen muzijk.
Naauwelijks bescheen de uit de kimmen rijzende zon den bajert onzer slaapplaats, of een moordgeschreeuw der korporaalsvrouw bragt allen op de been.
Van de duisterheid der nacht namelijk had een dorstige gebruik gemaakt om eenen haar toebehoorenden kelder met jenever open te breken en twee flesschen van dit geliefkoosde vocht te ontvreemden. Van hare zijde had een algemeen onderzoek, van de onze een verward redeneren plaats, doch noch door het een noch door het ander kwamen de flesschen te voorschijn; deze waren weg en bleven weg. Hare verdenking viel op eenen ouden soldaat, die reeds sedert een paar dagen niet nuchter was geweest, en juist van den bodem der pont, waarop hij den nacht had doorgebragt, opstond. De vrouw, die

{==89==} {>>pagina-aanduiding<<}

reeds 16 jaren in Oost-Indië gediend had en in 't geheel niet op den mond gevallen was, beschuldigde met eenen vloed van scheldwoorden den armen drommel van den diefstal. Daar hij onmogelijk met zijne nuchtere maag tegen zulk eene zee van eeretitels, waarmede zij hem overlaadde, bestand was, werkten gekrenkt eergevoel, ontsteltenis en het tieren en razen derwijze op zijne zenuwen, dat een aanval van epilepsie er het gevolg van was en wij naauwelijks in staat waren hem vast te houden.
Na eenigzins tot zich zelven gekomen te zijn, bezwoer hij huilende zijne onschuld; hij sloeg zich op de borst, die zoo ruig was als de huid van eenen beer, en riep zijne overledene moeder tot getuige zijner onschuld op. Ons overigen kwamen van aandoening de tranen in de oogen.
Omstreeks den middag legden wij, nadat de gemoederen van allen tot bedaren gekomen waren, bij eene suikerplantagie aan, waar de sergeant en de vrouw bij den directeur aten, terwijl wij onzen maaltijd in den molen gereed maakten, waartoe de directeur ons eenen bos bananen en eene flesch rum zond. Daar wij meenden, dat wij den anderen morgen op Gelderland zouden aankomen, en op de gastvrijheid onzer kameraden aldaar vertrouwden, wierpen wij al ons vleesch en spek in den pot.
Met het vallen van den avond voeren wij verder, doch hadden den volgenden dag 's middags den post nog niet bereikt. Er begon eb te gaan, en aan eene armzalige hout-plantagie moesten wij den vloed afwachten.
Thans berouwde het ons daags te voren zoo rijkelijk geleefd te hebben. Met veel moeite kregen wij een bos bananen; de meêdoogende korporaalsvrouw voegde er een haring bij, waaraan niemand zich de maag overlaadde, daar wij dien onder ons zessen moesten verdeelen. Eindelijk landden wij 's anderen daags vroeg aan den gewenschten

{==90==} {>>pagina-aanduiding<<}

post, waar onze kameraden, hoe weinig zij zelven ook hadden, nogtans hun eten met ons deelden.
De post Gelderland, of juister de Joden-Savanne (op eenen afstand van tien uren van Paramaribo), is de eerste plaats waar het land merkelijk hooger en de eentoonigheid der vlakten door zandheuvels afgebroken wordt. Op eenen, ongeveer 70-80 voet boven den gewonen waterspiegel der Suriname verheven heuvel ligt een zeer in verval geraakt dorp, welks bewoners tot de portugeesch-joodsche gemeente behooren, en waarvan de uit baksteen opgetrokken synagoge van vroegere welvaart getuigt. Het dorp werd vroeger door meer dan 200 huisgezinnen bewoond, doch tegenwoordig leven er nog slechts eenige weinige, in oude, half vervallen huizen, van de weldaden hunner geloofsgenooten te Paramaribo, en van de opbrengst van eenige koeijen, die op de dorre savannen een spaarzaam voedsel vinden. De hooge ouderdom dezer menschen, van welke sommige ver in de tachtig jaren oud zijn, is een gevolg hunner eenvoudige levenswijze en van de gezonde ligging der plaats.
De post en de woning van den kommandant liggen in het dal aan de rivier. In eene kloof van den heuvel ontspringt eene bron uit de rots, waardoor een moeras gevormd wordt, dat met den weelderigsten plantengroei prijkt. Boomvaren, vele soorten van melastomen en arcideën, doormengd met bloeijende lianen, groeijen tegen de rots op, terwijl aan den rand der savanne tallooze bromeliaceën een ondoordringelijk struikgewas daarstellen. Het oogverblindend witte zand der savannen levert een verbazend contrast op met de donkere bosschen, waardoor zij ingesloten zijn, en is evenzeer pijnlijk voor het oog, als door zijne hitte vermoeijend voor den reiziger, die op zoele dagen er over trekken moet.
Indien men zich boven op den heuvel bevindt, ziet men in eene zuidwestelijke rigting zich een hoog, blaauwachtig

{==91==} {>>pagina-aanduiding<<}

gebergte boven de donkere bosschen uitstrekken. Een eiland in de rivier verbergt halverwege eenen kleinen wachtpost, die zich aan de overzijde bevindt. Eenige dorpen der Caraïben liggen in de naburige savannen verspreid.
Mijn persoon en een ander soldaat waren naar den hoofdpost Mauritsburg bestemd, en wij moesten, zonder op Gelderland te mogen vertoeven, derwaarts vertrekken.
De regter tak van den Cordonweg, 1) die zich over eenen afstand van acht uren van de oevers der Suriname naar de Boven-Commewyne uitstrekt, werd omtreeks het jaar 1770 aangelegd, om de kolonie tegen de invallen der Bosch-negers te beschermen en het wegloopen der slaven tegen te gaan. Langs denzelven waren verscheidene groote posten en vele kleine piketten gevestigd en met vele troepen bezet. De meeste er van zijn ingetrokken, en alleen Gelderland aan de Suriname, Mauritsburg aan de Casawinika, en Imotappie aan de Boven-Commewyne

{==92==} {>>pagina-aanduiding<<}

waren nog aanwezig en stonden onder het bevel van officieren. Twee kleine tusschen beide gelegen posten dienden tot expeditie van brieven.
De weg loopt grootendeels door savannen, waar men alle schaduw mist en eene verstikkende hitte heerscht; slechts op lage plaatsen, waar het water zich verzamelt en beken vormt, worden hooge boomen en een weelderige plantengroei gevonden. De savannen leveren een zonderling gezigt op. Groote, urenlange vlakten zijn met laag struikgewas en vaal gras bedekt, en verleenen een ontzaggelijk uitgestrekt vergezigt. Afzonderlijk en in groepen staande mauritius-palmen leveren door hun mat groen en hunne verwelkte bladen een zwaarmoedig aanzien op. De zoom der savannen bestaat nagenoeg alleen uit deze boomen, waarin zwermen van raven en papegaaijen nestelen.
De mauritius-palm (Mauritia flexuosa) is de hoogste der surinaamsche palmen en komt inzonderheid op savannen en zandige, vochtige plaatsen in verbazende menigte voor. Ongeveer een dozijn bladen, die zich aan het einde van den steel als een waaijer uitbreiden en bij de 18 voet lang zijn, versieren hunne kruin. Hunne hoogte bedraagt somtijds meer dan 100 voet. Zij leveren aan de Indianen vele voorwerpen tot hun levensonderhoud op: de bladen worden gespleten en tot touw en bindgaren verwerkt; door het merg der stelen in rijen met de uit bladvezelen gedraaide koorden aan een te hechten, verkrijgt men ligte en zeer doelmatige zeilen.
Voordat de bloesem zich opent, loopt uit eene, met dit oogmerk onder aan den boom gemaakte insnijding eene groote hoeveelheid zoet sap, dat de Arrawouken als wijn drinken. Indien de stam omgehouwen is en men er ter lengte van ongeveer vier voet eene opening in maakt, ontdekt men dat het merg aan stukken geknaagd is door de larven van eenen grooten snuitkever (Curculio

{==93==} {>>pagina-aanduiding<<}

palmarum), die cabbis-wormen genoemd en voor eene groote lekkernij gehouden worden. Zij zijn eenen vinger lang, eenen duim dik, nankinkleurig, vet op het aanvoelen en hebben een' bruinen, glinsterenden, harden kop. In boter gebraden en met peper bestrooid, behooren zij voorzeker tot de fijnste lekkernijen van Suriname.
De vruchten dezer palmen hebben de grootte van eenen middelmatigen appel, eene bruine kleur, den sierlijken vorm van een nog niet rijpen pijnappel en zitten bij honderden aan den bloesemtros. Zij groeijen somtijds in zulk eene menigte aan den stam, dat ik het gewigt van menige rist op 400 pond schatte. De Indianen eten deze vruchten, ofschoon zij niet zeer aangenaam van smaak zijn.
In de savannen vindt men vele termieten-nesten, die zich als kleine, spitse kegels uit den grond verheffen, doch nooit hooger zijn dan 4 voet. Hier noemt men deze kleine, naar mieren gelijkende insekten, waarvan het achterlijf witachtig en week, de kop echter met scherpe nijpers gewapend is, houtluizen. Zij leven in gezelschap zoo als de mieren, en in zulk een aantal, dat zij deze in menigte nog schijnen te overtreffen. In de bosschen vindt men hunne nesten bijna aan elken boom, en deze zijn somtijds zoo groot, dat oude boomen onder hunnen last bezwijken. In oude huizen, waar zij hunne, dikwijls honderd pond zware nesten aan de balken bouwen, zijn zij eene ware plaag. De nesten bestaan uit in kleine stukjes geknaagd hout of uit aarde; de bouwstoffen er voor worden somtijds op eenen grooten afstand gehaald. Niets is veilig voor hen en men heeft voorbeelden, dat kleedingstukken, die zich in eenen gesloten koffer bevonden, geheel opgevreten waren. Men krijgt hen echter nooit te zien, omdat zij bij hunne rooftogten van het stuk gebeten hout of van aarde eenen gang maken, die naar de uitgekozen

{==94==} {>>pagina-aanduiding<<}

plaatsen geleidt. Boomen, balken en dergelijke worden ook allen van binnen uitgevreten, zoodat men er uitwendig niets aan bespeurt, ofschoon zulks tot op de dikte van een kaartenblad na geschiedt. Zij zijn altijd bedrijvig en werken dag en nacht aan hunne woningen, waarin, wanneer zij door hen verlaten worden, de Sabbacarra (een groote hagedis) dikwijls hare eijeren legt. Hoenders, met hen gevoederd, worden vet.
Tijgers, mierenëters en herten zijn de bewoners der savannen, en in de daaraan grenzende bosschen worden eene menigte armadillen en konijntjes, zoowel als hoenderachtige vogels, zoo als Powissen en Agamissen gevonden.
Op eenige plaatsen, ofschoon zelden, vindt men de Agave americana met hare soms 30 voet hooge bloemstengels. Men maakt van deze nuttige plant geen gebruik; slechts Bosch-negers en slaven gebruiken somtijds hare dikke bladen als zeep, waarom men ze hier Ingisopo noemt.
Gedurende de grootste hitte van den dag bleven wij op den 2 ½ uur van Gelderland gelegen kleinen post Frederiksdorp. Drie soldaten, twee blanke en een zwarte, maken de geheele bezetting uit. Zij moeten de van Mauritsburg en Gelderland komende brieven over en weêr naar beide posten bezorgen en van de eerstgenoemde plaats hunne levensbehoeften op den rug gaan halen; overigens leeft ieder naar eigen verkiezing. Somtijds genaakt in 14 dagen tijds niemand dezen post.
Het land is er onvruchtbaar en brengt niets voort; evenwel hielden deze menschen wel honderd hoenders op dezen post, die zich nagenoeg alleen met termieten en sprinkhanen voedden.
Twee kleine uren verder bevindt zich de post Mauritsburg, waar wij des avonds ten 5 uur aankwamen. Deze ligt in eene wijduitgestrekte, moerassige savanne, en bestaat eigenlijk uit drie plaatsen, op de eerste waarvan de kom-
{==95==} {>>pagina-aanduiding<<}
manderende officier zijn verblijf houdt, en Gouverneurslust heet. Door citroenhagen is zij van de andere, een nabij gelegen, alleen staand huis ‘Marquette,’ afgescheiden, waarin de blanke misdadigers der kolonie worden bewaard. De derde, een kwartier uurs er van verwijderd liggende, heet Mauritsburg, waar zich de kazerne en bakkerij, het hospitaal en de magazijnen bevinden. Halverwege den weg geleidt eene brug over de Casiwinika, die uit de nabij gelegene moerassen ontstaat en zich in de Boven-Commewyne ontlast. Beneden den post liggen aan haar twee armzalige hout-plantagiën, en op de savannen twee dorpen der Arrawouken. Een twintigtal koeijen weiden op de savannen en voorzien het huishouden van den kommandant van melk. Deze heeft één paard tot zijn gebruik en een, door drie muilezels getrokken wagen, tot het vervoeren der zieken bestemd, die van de andere posten, waar zich geene officieren van gezondheid bevinden, afgehaald en, na hersteld te zijn, weder teruggebragt worden. Een ondoelmatiger middel van vervoer laat zich niet gemakkelijk uitdenken; want het geschommel op de somtijds afschuwelijk slechte wegen is zelfs voor gezonden niet om uit te staan, en voor zieken òf een parforcekuur, òf ten minste een middel om hen nog zieker te maken. In het blokhuis worden zoowel burgerlijke als militaire misdadigers bewaard, die tot het onderhouden der wegen en posten gebezigd worden. Wanneer zij zich goed gedragen, wordt hun lot veel verzacht.
Ik werd spoedig met den omtrek bekend. De dienst was gemakkelijk en aangenaam, en alles leefde in rust en vrede, omdat de algemeene rustverstoorder, de brandewijn, niet te krijgen was. Doch reeds na verloop van 14 dagen werd ik naar den twee uren verderop liggenden post Nepheusburg gedetacheerd, om eenen der beide blanke soldaten, die naar de stad vertrok, af te lossen.

{==96==} {>>pagina-aanduiding<<}

Deze kleine, slechts door twee blanken en eenen zwarte bezette post dient tot hetzelfde einde als de, aan den anderen kant zich bevindende (Frederiksdorp), en ligt in een moerassig oord, midden in het bosch. Een groot huis, dat op invallen stond, strekte ons ten verblijf, en in het regensaisoen zwommen de visschen bijna voor onze deur.
Van wege het gras en struikgewas zag men den post eerst, wanneer men er tot op 15 passen bij genaderd was. Vroeger, toen de bezetting sterker was, werden er aanzienlijke tuinen en akkers onderhouden, en de andere posten van daar met groenten voorzien; want de grond is zeer vruchtbaar en levert veel op.
Appelsina's-, citroen- en zuurzak-boomen waren hier in menigte. Mijn persoon, mijn blanke en mijn zwarte kameraad, wij hadden ieder even veel te zeggen, en elk bragt derhalve den dag naar eigen verkiezing door.
Hoe aangenaam echter het nietsdoen voor elk was, waren er nogtans twee dingen, die bij dit luije leven niet pasten, t.w. 1o. het overbrengen der brieven, dat door ons bij beurten, dikwijls midden in den nacht, of bij den hevigsten regen moest geschieden, en 2o. de verpligting, onze levensmiddelen van Mauritsburg te halen, hetgeen tweemaal in de week geschiedde. Hiertoe bedienden wij ons van eene uit palmbladen gevlochten mand, Batatta genoemd, dien ik zeer dikwijls, met twee bossen bananen en twaalf pond brood gevuld, door dik en dun droeg, of bij eene brandende hitte naar huis sleepte. Onze kleeding was daarom ook voor dit werk ingerigt. Schoenen werden bijna nooit gedragen, daar zij ligtelijk in den modder bleven steken, en onze broeken werden door het snijdende gras zoo gekorven, dat zij er uitzagen als of zij met kanten bezet waren. Een hemd trok ik alleen aan, wanneer ik in de nabijheid van den post Mauritsburg kwam, of wanneer wij bezoek kregen, wat nogtans zelden gebeurde. Daarom

{==97==} {>>pagina-aanduiding<<}

zag mijn vel er ook zoo bruin uit als dat van eenen mulat. Evenwel hadden deze moeijelijkheden ook hare goede zijde.
Op den weg naar beide posten ving ik menig fraai insekt, en wanneer ik te huis kwam, vond ik altijd eenen schotel met bananen, die door mijne kameraden onderwijl gekookt waren en waarnaar ik watertandde. De weg naar den post Imotappie was inzonderheid slecht. Aan weêrskanten van dezen, die ongeveer 50 voet breed is, bevinden zich twee diepe slooten, waarin zich het uit de bosschen komende water verzamelt, en die bij aanhoudenden regen buiten hare oevers treden en den weg overstroomen. Breed, snijdend gras, dat bij den weelderigen plantengroei soms 12 voet hoog wordt, bedekt zoo digt den geheelen weg, dat men naauwelijks eenen pas kan vooruit zien. Het is over 't algemeen niet mogelijk de moeijelijkheden van dezen, ofschoon slechts twee uur langen weg te beschrijven; dikwijls waadt men tot aan de knieën in het moeras; bijna elken oogenblik wordt men in het gezigt, de voeten of handen gesneden, terwijl geen togtje in deze drukkende hitte verkoeling aanbrengt. De geheele cordonweg wordt telken jare door plantagie-negers, die het gouvernement betaalt, afgemaaid en hersteld; doch niettemin kan men de invloeden der weêrsgesteldheid niet afwenden.
Eenige dagen na mijne aankomst, bereidde mijn kameraad eenen mij nog onbekenden drank uit eene soort van palm, dien ik wel is waar nog niet geproefd, doch reeds dikwijls had hooren prijzen; men noemt hem Cumu.
Een ongeveer 60 voet hooge palm (Oenocarpus Comon.; Aube), die naar den koninklijken palm gelijkt en in zandige bosschen groeit, brengt eenen meer dan 3 voet langen tros in den vorm van een' paardestaart voort, aan welks stelen duizenden van bessen zitten, die zoo groot als een geweerkogel en donkerbruin van kleur zijn; de vrucht is eigentlijk alleen een ronde, harde, met eene vleezige huid

{==98==} {>>pagina-aanduiding<<}

bekleede steen. Zij wordt zeer gaarne door vogels en apen gegeten en is een voortreffelijk voêr voor de varkens.
De bessen worden in warm water te weeken gezet, en daardoor wordt in een kwartier uurs het vleesch zoo zacht, dat het door drukken van den steen los laat. Door de steenen voordurend in het water te drukken, wordt dit dik, verkrijgt de kleur van chocolade en men laat het, wanneer geen vleesch meer aan de steenen zit, door eene indiaansche zeef, Menari, loopen, waarbij de huid en de steenen achterblijven. Met een weinig suiker vermengd, is de drank gereed; hij is gezond, voedzaam, en kan met room vergeleken worden. De breiachtige, van de steenen afgewreven massa wordt door de Indianen uitgeperst, waarna zich op de oppervlakte van het daardoor verkregen vocht eene heldere, gele olie afzet, die gezuiverd zeer wel tot het bereiden van spijzen zou kunnen dienen, doch door de Indianen gebezigd wordt om hun haar er mede in te smeren.
Ter verkrijging van de vrucht, wordt de boom omgehakt; de meesten hebben slechts eenen, sommige twee, zelden echter drie trossen, en dragen van December tot Junij vrucht. Zij groeijen, zoo als alle palmen, spoedig, hebben van buiten hard hout van binnen eene mergachtige zelfstandigheid, die binnen korten tijd vol is van Cabbiswormen, de eetbare larven waarvan boven gesproken is. Deze drank leerde ik eerst op prijs stellen, toen er eens ongelukkigerwijze op Mauritsburg geene bananen waren; en de bezetting van rijst, maïs en maniok moest leven. In dezen tijd van schaarschte werd er slechts om den anderen dag gegeten en in den tusschentijd leefden wij van Cu maïs aten wij alleen tweemaal, omdat er vele zoete bataten (Convolvulus batata) op dezen post groeiden, die wel hard en vezelig, doch beter dan ganzenvoêr waren.
Mijn verblijf in deze wildernis verschafte mij menigvul-
{==99==} {>>pagina-aanduiding<<}
dige gelegenheid velerlei merkwaardigheden der natuur waar te nemen en gade te slaan.
In het muurwerk, waarop ons bouwvallig huis rustte, bevond zich een bijennest van inlandsche, zoogenaamde honig- waschiwaschis. In gedaante komen zij volmaakt overeen met de bijen, doch zijn zwart, slechts half zoo groot en steken niet. Zij leven meestal in holle boomen of in de door termieten verlaten nesten, somtijds in zoo groote menigte, dat een nest er meer bevat dan twee korven in Europa. Haar honig, die helder, zuurachtig en van een voortreffelijken smaak is, bevindt zich niet in raten, maar in ronde van was vervaardigde blazen, die klompsgewijs aaneenhangen, terwijl de raten, uit eene gele en gekleurde zelfstandigheid bestaande, die gesmolten zijnde niet de minste overeenkomst met was heeft, tot verblijfplaats voor de jongen verstrekken. In savannen, waar vele bloemen groeijen, vindt men zeer veel bijen, die ook bij voorkeur op den bloesem der palmen azen.
Het zwarte was wordt door de Indianen tot het bepekken hunner corjalen en tot waskaarsen gebruikt; den meesten honig vindt men omstreeks den tijd van volle maan. Er komen drie verschillende soorten van bijen van dezelfde grootte voor, namelijk twee zwarte en eene geelachtige. Of zij in levenswijze van elkander verschillen, is mij onbekend. Zij verdedigen hunne woningen zeer dapper, en zetten zich in het haar en de kleederen, en steken er duchtig op los.
Om eene beschrijving van de verschillende soorten van mieren te kunnen geven, moet men, even als ik, eene veeljarige ondervinding hebben, daar er zoowel een groot aantal als vele verscheidenheden van bestaan.
De merkwaardigste zijn zonder twijfel de wandelende mieren, die ik slechts eenmaal in de gelegenheid was

{==100==} {>>pagina-aanduiding<<}

te zien. Zij waren op zekeren morgen in de kazerne in verbazende menigte in alle openingen, reten en scheuren verspreid; geen enkele duizendpoot, kakkerlak of scorpioen, hoe vlug zij ook mogten zijn, ontkwam aan deze moorddadige insekten. Wat zij eenmaal aanpakten, hielden zij zoo vast, dat zij zich liever den kop lieten afscheuren, dan het los te laten. Bij twintigen hingen zij aan eenen duizendpoot en beeten hem zijne pooten af. Onder het dak hadden zij hun hoofdkwartier, waarheen zij langs de zijplanken van den trap liepen en zich in eenen hoek aan een balk, even als een bijenzwerm vasthechtten en aan elkander hingen in eene massa, die wel 2 voet lang en 1 voet dik was. De onophoudelijk op- en afloopende mieren droegen overigens niets naar haar nest, maar vraten waarschijnlijk alles terstond op. Zij schenen vele aanvoerders te hebben, en deze onderscheidden zich door een verbazend dikken kop en geweldige nijpers. De geheele hoop vertoefde twee dagen op den post en verdween even onverwachts als hij gekomen was.
Eene andere soort van dezelfde grootte, doch van eene donkerbruine kleur, noemt men Cassave-mieren. Zoo nuttig de bovengenoemden zijn, daar zij de woningen van schadelijke ongedierten zuiveren, even schadelijk zijn deze, omdat zij dikwijls in één dag een stuk land geheel kaal vreten. Zij leven gemeenschappelijk in nesten onder den grond. Men herkent deze aan kleine heuvels, die, bij eene hoogte van somtijds 6 voet, dikwijls 20 schreden in omtrek hebben. De afzonderlijk staande nesten hebben de grootte van een hoofd, en zijn vervaardigd uit eene aschkleurige, gemakkelijk te wrijven, bladachtig opeenliggende zelfstandigheid. De jongen en eijeren bevinden zich niet in de raten maar in de onregelmatige cellen der tusschenruimten. In het midden vindt men bladen, korrels en knoppen, die zij vergaderen en op hun gemak tot een' brij als voedsel voor de jongen in stukken bijten. Al deze afzonderlijke nesten

{==101==} {>>pagina-aanduiding<<}

staan door gangen met elkander in gemeenschap, en somtijds bevindt zich een aantal van 200 op verschillende diepte, 1-6 voet onder den grond, zoodat men dagen lang moet werken om één nest uit te roeijen. Daarenboven verdedigen zich de met groote scherpe nijpers gewapende mieren allerhardnekkigst, bijten verschrikkelijk in handen en voeten, en laten zich liever den kop van het lijf scheuren, dan dat zij los laten.
Van deze gemeenschappelijke nesten loopen boven den grond regelmatige, een halven voet breede paden, ter lengte van ten minste een kwartier uurs naar de plaats, waar zij hare verwoestingen aanrigten. De paden zijn van gras en alle blaadjes gezuiverd, opdat de met buit beladen insekten niet belemmerd mogen worden. Haar vlijt, zoowel als de orde, welke zij bij het werk in acht nemen en haar overleg daarbij zijn verwonderingswaardig. Een boom beklimmen zij slechts aan eene zijde; vervolgens verspreiden zij zich op de bladen, waarvan zij zoo groote stukken met hare nijpers afsnijden als zij in staat zijn te dragen. Wanneer het blaadje afgezaagd is, houden zij het tusschen hare nijpers en plaatsen het met hare pooten regtstandig; daarna nemen zij, waggelende onder den last, de terugreis aan. Het kost aan het dier vele moeite den boom af te klimmen; nogtans laat het zijn blaadje niet los en onderneemt vol moed den soms een kwartier uurs langen terugweg. Wanneer haar weg over het water loopt, klimmen zij tegen boomen op, om tusschen de takken door op andere, aan de overzijde staande boomen te geraken en haren weg te kunnen vervolgen. Zij houden zich vooral zeer veel in het binnenland op; en bepalen zich niet tot eene soort van voedsel, maar slepen maïs, cassaven, oranje-appels, mango's en bladen van verschillende wilde boomen weg.
In December vliegen de wijfjes in groot aantal rond.

{==102==} {>>pagina-aanduiding<<}

Deze zijn veel grooter dan de mannetjes en hebben een dik lijf. De vleugels zijn haar meer tot last dan tot hulp gegeven, omdat zij ligtelijk afbreken, en het alsdan hulpelooze schepsel eene prooi van allerlei vogels wordt. De Bosch-negers vangen ze in groote menigte en eten het dikke lijf gebraden of geroost. Zij smaken zeer aangenaam: doch men heeft er vele noodig, om zijn genoegen er aan te eten.
Deze mieren zijn eene vreeselijke plaag voor den landbouw; om die reden omringt men in het lage land hare nesten met slooten, waarin het water vergadert en zoo in de nesten doordringt; op hooger liggende plaatsen echter is het uitgraven er van het eenigste verdrijvingsmiddel.
De Indianen en negers gelooven, dat de blinde slang, een wormvormige hagedis, zich in het benedenste der nesten ophoudt en door de mieren gevoed wordt.
Andere mieren veroorzaken door haren beet een hevig branden op de huid. Zij zijn meestal zoo klein, dat men ze eerst dan bespeurt, wanneer men ze voelt. Deze zijn in de huizen de lastigste, omdat zij alle eetbare waren, zij mogen gezouten of zoet zijn, aantasten, zoodat men ze niet dan met veel moeite voor deze dieren beveiligen kan.
Behalve mieren en houtluizen, waren eenige honderden vledermuizen in het verjaard bezit van den gevel des huizes, en deden ons door de gedurig naar beneden vallende vuiligheid grooten overlast aan, doch nog meer door hun onophoudelijk gepiep; en hoe weinig gezelschap van menschen wij ook hadden, des te meer werd onze eenzaamheid door allerlei dieren verlevendigd. Naauwelijks brak de dag aan of in het nabijstaande bosch hieven de Wakago's (Ortalida paragua), een hoenderachtige, bruinachtige vogel, met eenen langen staart, hun schel geluid aan. Raven en papegaaijen, die in het Mauritsboschje, dat naast het huis lag, nestelden, schreeuwden ons den ganschen dag de ooren doof.

{==103==} {>>pagina-aanduiding<<}

In eene citroenhaag hingen eenige dozijnen, drie voet lange, zakvormige nesten van Bananas-vogels (Cassicus), die volstrekt niet schuw zijn, en zich gaarne in de nabijheid van menschen ophouden. Deze vogels, ware apen onder de bewoners der lucht, bootsen alle mogelijke geluiden na; nu eens kakelen zij als de hoenders, dan weder schreeuwen zij als de apen, terwijl zij tevens hunne oogen verdraaijen en allerlei grimassen maken. Zij zijn altijd in troepen bij elkander, en bouwen steeds hun nest aan het uiteinde van meestal doornige takken, waarbij zij aan diegene de voorkeur geven, waaraan groote wespen zich genesteld hebben.
Tusschen deze beide zoo ongelijksoortige dieren heerscht eene opmerkelijke vriendschap, want ik heb dikwerf waargenomen, dat, wanneer de vogels bij het voorbijvliegen hare nesten aanraakten, deze insekten er zich niet om bekreunden; doch indien een mensch het mogt wagen dit te doen, zoude hij er zwaar voor moeten boeten. - De Bananas-vogel heeft de grootte eener lijster; hij is zwart, doch heeft eenen goudgelen staart en rug, eenen witten bek en lichtblaauwe oogen.
Eene andere soort, die dezelfde grootte heeft, is vuurrood in plaats van geel, doch leeft op dezelfde wijze. De nesten zijn zeer merkwaardig; zij vormen een twee tot drie voet langen zak, waarvan de opening even als een bakkersoven overwelfd is; zij gelijken naar een net, zijn van buiten van gras gevlochten en veerkrachtig. -
Pepervreters zijn insgelijks zeer menigvuldig; zij zitten tegen den avond op de hoogste boomen, waar zij zich dan naar de eene dan naar de andere zijde wenden en hunne schelle stem laten hooren.
Doch al dit geschreeuw is niets in vergelijking van het concert, dat zich in het regensaisoen des nachts laat hooren, en geene pen is in staat, daarvan een juist denkbeeld te geven.

{==104==} {>>pagina-aanduiding<<}

Naauwelijks is de zon ondergegaan, of er weêrgalmen in de oranje- en zuurzak-boomen, die den post omgeven, afgrijselijk krassende toonen van groote boom-kikvorschen, geaccompagneerd door den diepen bas van eene onzaggelijke groote pad, die in het moeras zich insgelijks vrolijk maakt en haar plegtstatig gezang met een galmend geschater besluit. Kleine kikvorschen, die zich bij honderden in de slooten ophouden, kwaken onophoudelijk in den hoogsten discant, en legioenen van krekels, die in het woud rondzwerven en wier gezang men een kwartier uurs ver kan hooren, maken het koor uit. Van tijd tot tijd weêrgalmt uit de verte het droefgeestig gezang van den geitenmelker (Caprimulgus), dat zes toonen der afdalende toonladder omvat, of van den kleinen uil Orokuku, aldus naar zijn geluid genoemd. Rekent men hierbij nog de liefelijke stemmen van eenige brul-apen, wier geschreeuw zelfs het gebrul van den leeuw verdooft, zoo wordt er een orchest gevormd, waarvan men de weêrga niet ligt op aarde zal aantreffen.
Ik heb later nog op andere posten gelegen, en ben op vele plaatsen geweest, doch het getier van Nepheusburg heb ik nergens aangetroffen; want zijne lage, aan alle zijden door bosch ingesloten ligging begunstigt deze schreeuwers.
Ongeveer eene maand na mijne aankomst op den post werd onze zwarte kameraad afgelost, en een andere kwam in zijne plaats. Deze heette Liverpool, doch zijn neger- of gewone naam was Brokkodjokko. Hij stond bekend voor een groot Wisiman (toovenaar), een goed jager en een befaamd dronkaard. De beide laatste hoedanigheden konden hem niet ontzegd worden, van de eerste echter heb ik nooit iets gezien. Hij ging dikwijls op de jagt, was niet zoo gierig als zijn voorganger, liet het nooit aan Cumu ontbreken, en liet zich voor eenen borrel tot vele dingen gebruiken. Ik verstond weinig, nagenoeg niets van het neger-engelsch, en

{==105==} {>>pagina-aanduiding<<}

ons onderhoud moest derhalve veelal in gebaardespraak gehouden worden.
Mijn blanke kameraad werd insgelijks afgelost en niet door eenen anderen vervangen. Dus bevond ik mij alleen met mijnen zwarten, en er verliepen bij gevolg soms geheele dagen, dat er geen woord over mijne lippen kwam. Sinds ik alleen was, kookte ik mijn eigen pot; mijn ontbijt bestond uit boschthee (bladen van zekere heliotrope) of uit Cumu, waarbij geroosterde bananen of brood met visch, in heete asch gebraden, gegeten werd; des middags kookte ik den algemeenen kost, bananen, hetzij geheel met spek, of in stukken gesneden en in water tot eene brij gekookt met vleesch of visch. Mijn avond-maaltijd bestond uit hetgeen er 's middags was overgeschoten. Zoodanig was mijne keukenceel voor elken dag der week, uitgezonderd die, waarop ik naar Mauritsburg moest, of Brokkodjokko een of ander wild schoot. Apen en luijaards bragt hij dikwijls naar huis, en aboma's (reuzenslangen) werden goed gerookt en met veel graagte gegeten. Ofschoon soldaat, genoot ik eene onbeperkte vrijheid; nooit joeg mij de winkelbel, die ik zoo dikwijls verwenscht had, van mijnen soberen maaltijd op. Den geheelen dag hield ik mij met het vangen van insekten en met visschen bezig. De open lucht en het koude water uit de kreek hielden mij gezond en opgeruimd, en thans nog, na een tijdsverloop van 15 jaren, denk ik met genoegen aan dat vrije, zorgelooze leven terug.
Het regensaisoen had in het begin van Junij den hoogsten graad bereikt, en de weg naar Imotappie geleek over zijne geheele lengte naar een wijduitgestrekt moeras. Tweemaal daags onderzocht ik er mijne Maschoas, waarvan de laatste een kwartier uurs ver van den post stond 1).

{==106==} {>>pagina-aanduiding<<}

Dikwijls zag ik geheele troepen van vischotters, hier waterhonden genoemd, die in de kreken visch vingen. In gedaante en grootte komen zij met de europesche overeen; kun vel is uiterst fijn, van boven donker grijs, van onder geel. Ofschoon nieuwsgierig, zijn zij toch zeer sluw en men kan ze zelden vangen, omdat zij terstond onder water duiken.
Op zekeren dag het gras uit elkander schuivende, om er tusschen door te kunnen komen, zag ik op den weg eenen grooten tapir voor mij staan, die, niet minder verschrokken dan ik, in de kreek sprong, waardoor ik geheel en al met water bespat werd.
Eenen tijd lang had Brokkodjokko ongelukkig gejaagd; hij schreef dien tegenspoed aan de zwangerheid van eene zijner vrouwen toe. Dit zonderling geloof heerscht algemeen onder de negers en de inboorlingen. Naauwelijks was zijne vrouw, eene slavin op de houtplantagie Copie, bevallen, of hij bragt den eersten pakir t' huis. Het was een groot dier en woog ongeveer 60 pond, zijn vleesch verschafte ons verscheiden dagen lang een goed leven. Veel er van rookte hij en voorzag er de kraamvrouw mede.
Na wederom de geheele week niets geschoten te hebben, ging hij vrijdags daaraanvolgende naar het bosch en ver-
{==107==} {>>pagina-aanduiding<<}
zekerde, andermaal een pakir te zullen meêbrengen, dien hij alleen heden, en nooit op eenen anderen dag kon schieten. Tegen 11 uur kwam hij werkelijk met eenen, die den vorigen in grootte nog overtrof, aanslepen. Dit was mij onbegrijpelijk, daar anders zonder honden zelden pakirs geschoten worden. Welligt moet zijne belofte voor pogcherij gehouden, en de vervulling er van aan het toeval toegeschreven worden; doch met dat al is het zonderling, dat hij op den derden vrijdag, na het wederom voorspeld te hebben, den derden t' huis bragt. Nooit ontving ik eenig uitsluitsel omtrent de kunstgreep, welke hij bij deze soort van jagt gebruikte; het eenigste wat ik zag, was dat hij zich met zijne obia's, waarvan hij er verscheiden aan zijn lijf en in zijne pakara had, onderhield. Het was een zonderling, zeer bijgeloovig mensch, overigens een goed christen. Onder anderen verstond hij ook het snijden tegen den beet der slangen.
Op eenen zondag in het begin van Junij moest ik brieven naar Imotappie brengen. De weg was slecht, en daarenboven had ik nog 36 pakjes patronen bij mij, welke voor de bezetting van dien post bestemd waren. Een oude, één voet lange houwer was mijn eenigst wapen. Reeds had ik de helft van den weg afgelegd, toen ik op eene eenigzins drooge plaats een' zeer jongen tijger zag liggen, die, zoodra hij mij gewaar werd, op den rug ging liggen en op de wijze der katten met de pooten van zich afsloeg. Ik stak hem in mijne muts, die niet gevoerd zijnde een grooten zak uitmaakte. Ten hoogste verblijd over deze vondst, dacht ik volstrekt niet aan het gevaar van door zijne moeder, die zich zeker in de nabijheid bevond, achterhaald te zullen worden. Aan verdediging zou niet te denken geweest zijn, want ofschoon de jaguar nooit menschen aanvalt, zou hij mij in dit geval stellig verscheurd hebben. Doch ik gunde mij geen tijd hierover na te denken; blootshoofds en mij alleen bezig houdende met het diertje, dat onophoudelijk schreeuwde en

{==108==} {>>pagina-aanduiding<<}

miaauwde, liep ik uit al mijn vermogen, ten einde zoo spoedig mogelijk Imotappie te bereiken. Druipende van zweet kwam ik daar aan en was zoo zeer buiten adem, dat ik geen geluid meer kon geven.
De luitenant, aan wien ik mijne brieven overhandigde, zoowel als alle aan wezige soldaten van den post verwonderden zich deels over het aardige diertje, deels over mijne koenheid van het medegenomen te hebben. Men raadde mij het te dooden en eerst den volgenden morgen naar mijnen post terug te keeren, om niet de oude die haar jong zeker zou opzoeken, in den mond te loopen; doch ik schaamde mij te laten blijken, dat ik bevreesd was, en nam des namiddags tegen 2 uur de terugreis aan. Ik plaatste den jongen jaguar, die altijd nog schreeuwde, in de batatta, waarin de patronen geweest waren, en liep zoo snel als de slechte weg maar toeliet. Doch reeds bij het begin der reis had ik berouw mij zoo noodeloos aan dusdanig gevaar blootgesteld te hebben. Het minste geritsel in het bosch deed mij de haren te berge rijzen en ik beken nooit inniger gebeden te hebben, dan toen ik de plaats naderde, waar ik den kleinen schreeuwert gevonden had. Gelukkig nogtans bereikte ik mijn huis, waar Brokkodjokko, niets vermoedende, mij van de batatta ontlastte, doch toen hij het dier zag, van blijdschap als een gek door de kamer sprong en mij met loftuitingen overlaadde. Hij wilde terstond naar Mauritsburg om het wonder te verhalen en de brieven over te brengen.
Ik slagtte terstond een haan, waarvan mijn gast nagenoeg het vierde gedeelte opat.
Den volgenden morgen ontdekte ik rondom het huis het voetspoor van eenen grooten jaguar, die verscheiden keeren er om heen geloopen moest zijn. Doch, ofschoon Brokkodjokko met een goed geladen geweer den omtrek doorkruiste, kon hij hem niet wedervinden.
Dien zelfden dag waren 10 neger-timmerlieden onder

{==109==} {>>pagina-aanduiding<<}

opzigt van eenen insgelijks zwarten timmermansbaas aangekomen, om uit het oude huis op de meest goedkoope wijze een nieuw, doch kleiner te maken. Dit moest 18 voet in 't vierkant houden, beneden en boven eene kamer bevatten en 27 voet in den nok hoog zijn. Onder het dak der keuken, dat zonder eenigen zijmuur alleen op vier 12 voet hooge palen rustte, werden planken gelegd, om ondertusschen voor mij tot woning te dienen, waartoe men door middel van een ladder toegang had. Zij was juist zoo lang, dat men er eene hangmat hangen, en zoo hoog, dat men eenigzins gebukt in 't midden staan kon; daarenboven wemelde het er van vledermuizen, die jaren lang in ongestoorde rust hun verblijf in dit huis gehouden hadden en, honderdmaal door mij verjaagd, telkens terugkeerden. Hier heb ik de twee grootste duizendpooten gevangen, die ik immer gezien heb; zij waren meer dan 10 duim lang. Vensters waren er niet; ook had ik deze niet noodig, daar ik mij meestal in de open lucht ophield.
De guide sliep in de loods, welke de timmerlieden voor zich opgeslagen hadden. Dus was ik des nachts alleen met mijnen tijger, die reeds den tweeden dag veel van zijne wildheid verloren had, en zich geheel als eene jonge kat gedroeg. Zijne stem was ruwer en zijn gang lomper dan die eener kat. Om den anderen dag slagtte ik een hoen voor hem, daar hij volstrekt niets anders wilde vreten. Hij hield zich steeds in mijne nabijheid op en speelde met den kleinen hond van den guide eveneens als met zijns gelijke.
Elf ochtenden achtereen zagen wij de sporen van den oude, die om het huis rondsloop en zich zelfs in het kamp der timmerlieden waagde, waar hij eenen neger, die bananen roostte, zoo zeer verschrikte, dat deze een moordgeschreeuw aanhief en alles met bijlen en houwers gewapend toeschoot. Daar ik op ongeveer 50 passen er vandaan geheel alleen sliep, hield ik het voor raadzaam elken nacht de ladder op

{==110==} {>>pagina-aanduiding<<}

te trekken, en mij op die wijze formeel te verschansen. Noch aan de waakzaamheid van Brokkodjokko, noch aan die der timmerlieden gelukte het op den tijger te kunnen schieten; ten laatste bleef hij van zelf weg. Vijf weken lang had ik den jongen tijger bijna uitsluitend met hoenders gevoerd; toen deze op waren, moest ik hem vledermuizen voorzetten. Hij vrat deze wel, doch zij bekwamen hem zoo slecht, dat hij vier dagen later stierf. Voor zijnen kop ontving ik acht gulden als premie van het gouvernement.
Aan den timmermansbaas, die hollandsch sprak, had ik thans weder gezelschap. Zijne negers bezochten des morgens vroeg, voordat ik opstond, mijne maschoas, en roofden den visch. Hiertegen kon ik niets doen, dan hun de loef afsteken; daarom liep ik dikwijls reeds voordat de dag aanbrak derwaarts, ten einde niet bestolen te worden.
Met het bouwen van het huis ging het slechts langzaam vooruit; want baas en knechts werkten op hun uiterste gemak. Er moest ook veel hout voor balken uit het bosch gehaald worden. Bij deze gelegenheid gebeurde het eens, dat de negers eene 14 voet lange Capassi-slang (Trigonocephalus rhombeatus) doodden en t' huis bragten 1). Deze is de vergiftigste der inheemsche slangen; zij heeft, wat de teekening en kleur betreft, groote overeenkomst met de

{==111==} {>>pagina-aanduiding<<}

ratelslang, doch is aanmerkelijk langer en in evenredigheid niet zoo dik. Zij is bruin, heeft groote, vierkante, zwarte vlekken en schubben, die van boven een verheven rug hebben. Haar buik is geelachtig, de gifttanden zijn wel 1 ½ duim lang. De dood zou somtijds oogenblikkelijk op haren beet volgen, het bloed uit alle poriën en openingen des ligchaams dringen, en het lijk door geene roofvogels gevreten worden. Uit de huid maakte ik eene muts, doch den kop had Brokkodjokko afgesneden, om dien te droogen. Gedroogd en geheel tot poeder gestooten, wordt die nog met de asch van zekere planten vermengd en daarna in gemaakte insnijdingen ingewreven, waardoor men tegen den beet der slangen beveiligd zou zijn; in deze kunst nu was Brokkodjokko zeer ervaren. Hij hing den kop boven den rook, doch zoo laag, dat zijn kleine hond dien kon bereiken. Deze, niet zoo geleerd als zijn meester, wilde den kop opvreten en bleef ongelukkig aan de tanden van den reeds half gerookten kop hangen. Hij hing nu als een visch aan den hoek; op zijn jammerlijk geschreeuw schoten wij dadelijk toe, om hem los te maken. Hij had eene naauwelijks merkbare wond, die niet eens bloedde en nogtans was hij na een half uur dood; de doode kop had hem gedood.
Op mijne togten naar Mauritsburg of Imotappie zag ik altijd eene menigte apen, die zich hier bij groote troepen ophouden. Nooit ging ik naar een' dezer posten, of ik ontdekte honderden van zoogenaamde Mungi-Mungis (Simia sciurea; Linn.), die op de boomen ronddartelen en zich onder allerlei fratsen verwijderen, wanneer zij iemand zien. Zij zijn de fraaiste apen van Suriname, niet veel grooter dan een eekhorentje, groenachtig grijs met witten buik en oranje-gele handen. Hun rond kopje heeft een vleesch-kleurig met witte haren bedekt gezigt, eenen zwarten mond en groote donker-bruine, vriendelijke oogen. De

{==112==} {>>pagina-aanduiding<<}

gladharige staart, welks punt zwart is, is langer dan het lijf. Wanneer het diertje zit, slaat het dien over den schouder. Deze teedere diertjes leven van vruchten en insekten; het is moeijelijk hen naar Europa te brengen.
Op zekeren morgen begaf ik mij naar Mauritsburg. Op eene plaats komende, waar zeer vele ananassen staan, hoorde ik een moorddadig geschreeuw van apen, die, naar het scheen, twist met elkander hadden. Ik was nieuwsgierig er de reden van te weten, legde daarom mijne batatta op den grond en sloop in 't bosch. Hier zag ik, dat een twintigtal apen van de soort, welke men Kesi-Kesi (Cebus niger) noemt, en die de grootte eener kat hebben, om eene groote, rijpe ananas, door hen gevonden en afgescheurd, op den grond aan 't vechten waren. Zij was te groot, dan dat zij haar op eenen boom konden slepen, en te stekelig, om ze in der haast op te eten. Ik trad te voorschijn en pijlsnel vlogen zij allen op de boomen, van waar zij met verwondering toekeken, hoe ik hunne ananas medenam en opat.
Omtrent honderd pas van de kazerne stond aan den zoom van het bosch een zeer hooge boom, die, door geene lianen omgeven, op eene hoogte van ongeveer 60 voet zijne eerste takken uitbreidde. Aan de uiterste takken hadden sinds lang groote, zwarte mieren hare nesten, uit eene gele, zwamachtige zelfstandigheid bestaande, opgehangen; deze worden als tonder gebruikt en te Paramaribo in kleine ballen verkocht. De hoeveelheid dezer nesten kan wel 6 simri bedragen hebben. Vele negers hadden reeds beproefd den boom te vellen, doch hadden, uithoofde zijner vele uitloopers en van wege de hardheid van het hout, er van af moeten zien. Nog niemand had beproefd hem te beklimmen, omdat dit volstrekt onmogelijk scheen te zijn.
De kommandant had mij thans tot reiniging van den

{==113==} {>>pagina-aanduiding<<}

post twee negers gezonden, die hier eenige dagen vertoefden, en over wier werk ik het toezigt moest houden.
Op zekeren morgen ging ik met mijn geweer naar het bosch, en zag boven mij in genoemden boom een zwart voorwerp, dat half zigtbaar door de bladeren tusschen de takken rondklauterde. Ik hield het voor eenen kwatta (groote zwarte aap, Ateles paniscus, Linn.) en legde er op aan, doch eene weemoedige stem verzocht mij niet te willen schieten. Ik herkende thans een' der beide negers, die den zwam naar beneden wilde halen. Met zijnen houwer hieuw hij de takken, waaraan de nesten zich bevonden, af, en nam ze mede naar den post. Hoe de neger, die tusschen de 60 en 70 jaar oud was, den boom beklommen had, heb ik nooit vernomen; korten tijd daarna verdronk hij in de Casawinika.
Een goed vriend, die op den post Armina lag, had mij reeds veel fraais omtrent deze plaats geschreven, waardoor bij mij de wensch was ontstaan, om hem te bezoeken. Het was de uiterste post van het land, en lag eenzaam aan de grens der Bosch-negers aan de Marowyne. Elke maand vertrok eene patrouille van zwarte soldaten er heen, om de soldij over te brengen en de rapporten te halen. Men verhaalde veel van den moeijelijken weg, die door groote moerassen en diepe kreken en over 72 bergen zoude loopen, waardoor hij voornamelijk in het regensaizoen hoogst moeijelijk was. Om die reden worden slechts guides tot die patrouilles gebruikt, en alleen in bijzondere gevallen zijn deze van eenen blanke vergezeld. Mijn kommandant echter vergunde mij er in de plaats van eenen der guides heen te gaan; waarna ik voor acht dagen, want zoo lang duurt de reis, levensmiddelen ontving. Deze bestonden uit 8 pond beschuit, 4 pond spek, 4 pond vleesch en 8 pond rijst, waarbij ik nog koffij, eene flesch met suiker en cacao voegde. Een ransel met

{==114==} {>>pagina-aanduiding<<}

kleedingstukken, een blikken pot om in te koken, een kistje en netje voor de vlindervangst, een geweer en eene sabel moesten insgelijks mede genomen worden. Toen dit alles op mijnen rug gerangschikt was, scheen het mij zelven onmogelijk toe, eene zoo verre reis te kunnen volbrengen.
Zoo lang mijne reis zoude duren werd er een ander soldaat in mijne plaats gezonden.
Eerst tegen 11 uur verliet ik Mauritsburg, in gezelschap van twee guides, en trok bij afwisseling door savannen en bosschen van opgaande boomen naar den zes uren verder gelegen post Oranjebo. Onderweg treft men noch eenigen post noch plantagie aan. Op ongeveer een uur afstands van genoemden post kwamen wij tegen den avond aan twee moerassen, waar men tot aan de heupen niet alleen in water, maar in eenen brei van stinkenden modder moest doorwaden. Omstreeks ten zeven uur bereikten wij den post, waar mijne kameraden mij door hunne gastvrijheid voor de vermoeijenissen der reis schadeloos stelden.
Oranjebo, aan de Boven-Commewyne, ligt juist tegenover het voetpad naar Armina en dient, daar het van wege zijne geringe bezetting, bestaande alleen uit een' korporaal en vijf manschappen, toch niet als een post van verdediging te beschouwen is, enkel om de patrouilles over de rivier te zetten. Er ligt geene plantagie in de nabijheid, en de naaste post Imotappie, waar zij hunne levensmiddelen van daan halen, is er vier uren van verwijderd. Visch en wild is er in overvloed, en de Boven-Commewyne is bekend van wege zijne haimura's, een geschubde visch, die 10 pond en zwaarder weegt en zeer duur betaald wordt. Men vangt ze in korven, die den vorm van een suikerbrood hebben; door deze loopt eene veerkrachtige staaf, waardoor een, aan het onderste, breedere uiteinde bevestigd deksel wordt opengehouden. Een kikvorsch of een stuk vleesch is er aan bevestigd en zoodra de visch er in komt, valt het deksel

{==115==} {>>pagina-aanduiding<<}

digt. De korf wordt onder struiken in 't water gezet, en elken morgen ziet men er naar. Een soldaat hield zich uitsluitend met deze vangst bezig, en had altijd visch in voorraad.
Des anderen daags 's morgens ten 7 uur betraden wij den tegenover liggenden oever en bereikten na verloop van een uur eene altijd onder water staande savanne, die met biezen en alleen staande mauritius-palmen bedekt was, waarin legioenen van papegaaijen nestelden. Bijna een uur lang trokken wij, tot aan de heupen in 't water, door dit moeras, dat door de in het regensaizoen buiten hare oevers tredende Peninika en Tempati gevormd wordt, en zelfs wanneer het drooge jaargetijde lang aanhoudt niet uitdroogt.
Door eene zandige savanne vol lage struiken, was de weg bijna niet te vinden, en alleen aan afgebroken takken herkenden mijne zwarte leidslieden het pad. Dit behield, ofschoon in gestadige krommingen voortloopende, nogtans altijd eene zuid-oostelijke rigting, en liep vervolgens door een bosch van hoog opgaande boomen, dat zoo digt bewassen was, dat wij de zon niet zien konden. Langzamerhand werd het land hooger, en wij trokken over heuvels, aan wier voet zich altijd eene kreek of een moeras bevond.
Dikwijls noodzaakten verbazend groote, omvergevallen boomen ons eenen omweg te maken of er over heen te klauteren. Over diepe, snel stroomende kreken lagen somtijds alleen staken, ter dikte van eenen arm, waar men op de wijze der koorddansers balancerende moest overgaan. Wij vonden twee groote schildpadden, die wij voor onzen avondmaaltijd meênamen. 's Avonds ten vijf uur bereikten wij eenige, uit palmbladen zamengestelde hutten of kampen, die door vroegere patrouilles tot nachtverblijf waren opgeslagen. Hier hielden wij halt, om te overnachten. Weldra brandde er een vrolijk vuur; de schildpadden werden geslagt, bananen,

{==116==} {>>pagina-aanduiding<<}

welke de guides medegenomen hadden, gekookt en in de schaal eener schildpad tot Tum Tum (pudding van bananen) gestampt. Dit was een heerlijke maaltijd.
Geene hangmat hebbende, zoo als de guides, die de hunne medegenomen hadden, sneed ik eene menigte bladen af, waaruit ik naast het vuur mijne legerstede bereidde. Wij koppelden de geweren, en ieder ging slapen, even onbezorgd, alsof hij te huis was. Eene menigte groote, lichtgevende kevers (Elater noctilucus) vlogen gonzend naar het vuur; ik ving er een dozijn van en nam ze mede naar Mauritsburg. Zij zijn nagenoeg 1 ¼ duim lang en olijfbruin; boven op het borstschild bevinden zich twee bleekgele, ronde, aan elke zijde naar oogen gelijkende en eenigzins verheven vlekken, waarvan het licht zoo helder is, dat men het zelfs bij zonneschijn kan bespeuren. Het fijnste schrift is leesbaar, wanneer men het insekt er over heen beweegt; verscheidene er van in een fleschje gedaan, verspreiden een vrij helder licht. Wanneer zij vliegen vertoont zich, behalve de oogen, nog een sterk, rood licht onder de vleugels op den rug, dat van de middelste ringen afkomstig en bij het loopen niet zigtbaar is, doordien de vleugels het alsdan bedekken. De kever bezit het vermogen, om het licht der oogen, naar verkiezing, te versterken of te verzwakken.
De nacht was vrij koud, zoodat de warme koffij, die spoedig gereed gemaakt werd, mij zeer welkom was. Een gedeelte van onzen voorraad lieten wij voor onze terugreis in de hut achter en trokken, na ontbeten te hebben, verder.
Bij het afklimmen van eenen tamelijk hoogen berg werden wij op eenen hoogen, van weinig bladen voorzienen boom twee kwatta's gewaar, die zich in de ochtendzon koesterden. Een van hen zag ons, greep den anderen bij den staart en maakte hem opmerkzaam op ons. Zij beschouwden ons aandachtig en eerst, toen een der guides op hen aan-
{==117==} {>>pagina-aanduiding<<}
leide, kozen zij onder het uiten van ho! ho! het hazenpad.
Het land werd hoe langer hoe hooger. Des middags bereikten wij den zoogenaamden rooden berg, die aan den eenen kant steil, bijna loodregt is, en waartegen men opklauteren moet. Hij kan nagenoeg 150 voet hoog zijn. Op den top er van staan verscheidene groote boomen, waarin men gewoonlijk zijnen naam snijdt, om de heldendaad, door dien berg te beklimmen verrigt, aan de vergetelheid te ontrukken.
Eene heldere, ijskoude kreek vloeit langs zijnen voet. Des avonds ten 5 uur hoorden wij het ruischen der Marowyne, die over tallooze klippen stroomt en even zoo vele kleine watervallen vormt.
Onze avondmaaltijd bestond wederom uit schildpadden, waarvan er in dit oord zeer vele gevonden worden. De nacht werd insgelijks in het kamp doorgebragt. Tegen 9 uur 's anderen daags morgens ontwaarden wij van eene hoogte den prachtigen stroom met zijne eilandjes en klippen; ook zagen wij in een bosch van pisangboomen den post voor ons liggen. Zonder door iemand gezien te worden, kwamen wij in den bananengrond, waar wij drie schoten deden, het gewone teeken der patrouilles. Alles stormde ons te gemoet; iedereen toch was begeerig naar nieuwstijdingen; want op dezen zoo eenzamen en afgelegen post verneemt men niet veel van hetgeen er in de wereld omgaat. Mijn vriend, om wiens wil ik deze reis ondernomen had, was echter voor 14 dagen overleden.
De post, waarover een luitenant het bevel voerde, bestond met inbegrip van acht, met het vervoer der levensmiddelen belaste negers, uit 24 manschappen. Er bevond zich ook een hospitaal, benevens een officier van gezondheid. Alle gebouwen, zijnde meerendeels uit pina-palmen zamengestelde hutten, terwijl alleen het kommandantshuis uit planken bestaat, waren van palissaden omringd en

{==118==} {>>pagina-aanduiding<<}

sloten eene vierkante plaats in, om welke goed onderhouden heggen van lianen liepen en in welker midden een vlaggestok en een zonnewijzer stonden. - De kazerne was hoogst bouwvallig; er was niet eens een vloer in, en daardoor, wanneer de rivier buiten hare oevers trad, niet bewoonbaar.
Het land is buitengemeen vruchtbaar en de tuinen der soldaten, die er ieder een hadden, leverden overvloed van groenten en veldvruchten op. Onder het bestuur van een schrander kommandant kan hier nooit gebrek aan levensmiddelen ontstaan, en de tegenwoordige had zijn uiterste best gedaan, om, door goede woorden en door dwang, de manschappen van zijn detachement, tot hun eigen voordeel en welzijn, tot werkzaamheid aan te zetten. Van visch en wild werd men dagelijks door de Bosch-negers voorzien, die er zout voor inruilden.
Ondanks zijne fraaije ligging staat de post als ongezond bekend; in hetzelfde jaar stierven er ook zeven van de 16 man, welke de bezetting toen ter tijd uitmaakten, evenwel heerscht er niet alle jaar zulk eene sterfte; ook durf ik haar niet op rekening van het klimaat alleen stellen. Gemeenlijk worden naar dergelijke afgelegen posten de minst bruikbare en slechtste voorwerpen der kompagnie gezonden, wier gezondheid door langdurige verslaafdheid aan den drank ondermijnd is, en die zich thans aan eene levenswijze moeten gewennen, waarbij zij niet altijd brandewijn kunnen bekomen. Somtijds koopen zij heimelijk van Bosch-negers groote kruiken dram, dien deze van Paramaribo medebrengen, en waarvoor zij zich duur laten betalen. Dezen drinken zij dan des te gretiger hoe langerzij hunnen lievelingsdrank moesten missen.
De nachten zijn koel, doch de dagen drukkend heet, omdat de vele rotsen eene groote hitte terugkaatsen. Ik bezocht den, een kwartieruurs van dezen post verwijderden,

{==119==} {>>pagina-aanduiding<<}

in de geheele kolonie van wege zijne grootte bekenden Mama- of Cottontree (Bombax ceiba, Thunberg; Bombax gossypium, Marsden; Bombax pentandrum, Linn.; zijde-wol-boom), den grooten afgod der Aucana Bosch-negers, tot welken een door het bosch uitgehouwen weg geleidt. De ongeveer 80 voet hooge stam van dezen prachtigen boom, heeft omstreeks 8 voet in doorsnede, en vormt met zijne uitloopers of uitspruitsels, die zich tot eene hoogte van 10 voet verheffen, groote vertrekken, waarin verscheiden personen zich kunnen verschuilen. Hij is geheel met stompe stekels bezet. Het eigenaardige dezer boomen bestaat daarin, dat zij niet alle jaar bloeijen en in den bloeitijd geene bladen hebben. De vrucht heeft de grootte van een ganzen-ei en bevat eene groote hoeveelheid van de fijnste, lichtbruine zijde (liever katoen, dat zelfs de zijde in fijnheid overtreft); deze is digt ineen geperst, en omsluit eene menigte zwarte zaadkorrels. Bladerloos, alleen metzijne vruchten behangen, aanschouwt men den boom des avonds; met eenen geweldigen slag openen zich de vruchten meestentijds in één nacht, verspreiden hunnen inhoud in groote vlokken en des morgens staat deze reus van het plantenrijk in eenen zijden mantel gehuld, die van alle takken afhangt en eenen treffenden aanblik oplevert. De kolibri's maken vooral uit deze zijde hun nest. Wanneer de vruchten afgevallen zijn, komen de bladeren te voorschijn. Het hout is week en sponsachtig en daarom niet geschikt tot timmerhout.
Aan dezen boom dus werd door de Aucana-Bosch-negers goddelijke eer bewezen. Wanneer zij van hunne dorpen kwamen, offerden zij vleesch en visch; van Paramaribo daarentegen terugkeerende, wijn of dram. De soldaten van den post ontlastten terstond na het vertrek der negers den god van zijne spijs en drank; in de kamers van den boom echter lagen flesschen, borden en brabis

{==120==} {>>pagina-aanduiding<<}

(uit klei gebakken schotels der Bosch-negers); drie, insgelijks zeer groote cottontrees stonden op eenigen afstand van den bovengenoemde.
Behalve dezen afgod, die zijnen vasten tempel hier had, vertoonde zich op Armina somtijds eene godin van den hoogsten rang, de zoogenaamde Watermama. Men had haar eenige malen op de rots zien zitten, doch zelfs van hen, die voorgaven haar gezien te hebben, kon ik geen uitsluitsel over hare gedaante of kleur vernemen. - Men meent, dat de manati aanleiding gegeven heeft tot de fabel van meerminnen; hier evenwel kan dit het geval niet zijn, daar zulk een log dier niet tot aan de klippen van de Boven-Marowyne komen kan.
Merkwaardig is de menigte vledermuizen, welke zich hier in de huizen ophouden. Tegen zonsondergang komen zij bij troepen uit hunne schuilhoeken te voorschijn en trekken naar de fransche zijde; de soldaten zijn genoodzaakt den ganschen nacht licht te branden, om niet door hen gebeten te worden. Deze is de eenigste plaag, waaraan men hier blootstaat.
Den derden dag na onze aankomst verlieten wij Armina weder. Mijn jagtgeweer had ik verkocht. In plaats daarvan hingen twee kooijen (koerikoeri) uit Varimbo, eene soort van indiaansch riet, met eenen zeer tammen peper-vogel en eenen papegaaij, benevens eenen aap aan mijnen ransel. De laatste schreeuwde aanhoudend en greep elken tak aan, dien hij magtig kon worden. De toucan, voor wiens lange snavel in de kleine kooi geene plaats genoeg was, stierf na verloop van een paar uren. - 's Avonds aten wij eene fricassée van eenen leguaan (groote hagedis), dien ik van Armina medegenomen had.
Hier hoorde ik in het kamp de stem van eenen vogel die, zoo als ik verscheidene jaren later ontdekte, van de grootte eener duif en donkerrood is en eenen kalen kop

{==121==} {>>pagina-aanduiding<<}

heeft. Ik kan haar niet beter vergelijken dan met den toon eener ontstemde bazuin; zij klinkt ook zoodanig, dat zij op den jongsten dag gemakkelijk de dooden zou kunnen opwekken. De Indianen noemen hem Kwau (Gymnocephalus calvus); hij behoort tot het geslacht der vliegenvangers.
Den tweeden dag waren wij zoo digt bij Oranjebo, dat wij dezen post nog zeer gemakkelijk vóór den donker hadden kunnen bereiken; doch dit verkozen de guides niet, want deze deden niet gaarne meer dan hun voorgeschreven was.
Op den vierden dag was ik op mijnen post terug. De moerassen in den omtrek verminderden van dag tot dag, en wij konden onmogelijk den visch, dien ik in mijne maschoas ving, ten goede verbruiken. Dagelijks ontving ik bezoek van kameraden van andere posten, die visch wilden vangen en eten. Deze had uit het bosch, waar alles uitgedroogd was, de wijk genomen naar de slooten langs den Cordonweg. Zij verschuilden zich hier onder de bladen van waterleliën of in den modder. Met scherpe sabels gewapend waadden wij door de slooten en sloegen de stengels en bladen af, om de zich daaronder bevindende visschen te treffen. Elk had zijn eigen district, opdat wij elkander wederkeerig niet zouden verwonden.
Wanneer alles klein gehouwen was, doorzocht men met de handen de sloot en wierp de gewonde visch op den oever. Een oud soldaat, die mij bezocht, haalde op deze wijze eene ongeveer drie voet lange slang te voorschijn, in het denkbeeld dat het een aal was, en bespeurde zijne dwaling ook niet eerder dan nadat zij hem in den arm gebeten had. Gelukkig was Brokkodjokko er bij tegenwoordig, die zijne toovermiddelen altijd bij zich in zijne weitasch droeg en thans met een deftig gelaat de wond met het zwarte poeder inwreef. De beet had geene

{==122==} {>>pagina-aanduiding<<}

kwade gevolgen, welligt omdat zij onder water was toegebragt. 1)
In October en November vingen wij eene ongeloofelijke menigte van den voortreffelijkste visch. Alle kreken waren opgedroogd en hare bewoners namen de wijk naar de plassen en gaten, waarin nog een weinig water was blijven staan. Hier zag men ze menigmaal bij duizenden hunne koppen uit het water steken, terwijl zich zoo veel mogelijk soort bij soort ophield, zoodat men even als op eene vischmarkt van elke soort de schoonste en beste kon uitkiezen. Doch dit was geene gemakkelijke taak; want men moest zulks naakt doen, en daarna had men een paar uur werk om zich te reinigen. De onaangename reuk van rottende visch, die ter hoogte van een voet en meer langs de slooten lag, was niet om uit te staan en scharen van roofvogels hielden hier voortdurend hunnen maaltijd.
Hier zag ik onder de gewone gieren eenige dozijnen zoogenaamde gier-koningen (Vultur papa), die door hunne schoonheid boven de andere uitmunten en ook in 't vreten den voorrang hebben. Nimmer zag ik deze vogels in

{==123==} {>>pagina-aanduiding<<}

zoo groot getal, daar zij anders slechts zeldzaam en bij enkelen gezien worden.
Wij hadden op den post 11 groote Barbacats, zijnde van houten staven zamengestelde roosters, vervaardigd, waarop meer dan 1000 stuks visschen lagen om gerookt te worden, ofschoon wij de kleine en slechte niet genomen hadden.
In dezen tijd van overvloed deden de timmerlieden insgelijks hun best om visch te vangen, en lieten bijl en zaag onderwijl rusten. Dit was de reden, dat eerst in 't midden van November een huis afgewerkt was, dat vier europesche timmerlieden in drie weken tijds, tevens beter en hechter zouden opgetrokken hebben, dan deze elf luijaards in vier maanden.
Nog voordat ik mijne nieuwe woning betrok, werd ik, hetgeen anders nog nooit geschied was, door eene vleêrmuis gebeten. Ik werd 's nachts wakker en voelde, dat ik overal nat was. Om hiervan de oorzaak te ontdekken, ontstak ik licht en zag met verbazing, dat mijn hemd en hangmat van bloed dropen. Dit liep, zonder dat ik de minste pijn gevoelde, uit de punt van mijnen neus, waarvan een stukje ter grootte eener lins afgebeten was. Men had vroeger nooit vampyrs op Nepheusburg bespeurd, en waarschijnlijk werden zij door de uitwaseming der negers aangelokt. Mijne hoenders werden in 't vervolg elken nacht gebeten, en hoe zorgvuldig ik ook hun hok sloot, vond ik toch elken morgen op nieuw bloed, dat uit hunnen hals, pooten en kam droop. Zij verzwakten daardoor zoo zeer, dat zij niet meer op hunne stokken konden zitten. Aniswiwiri, bladen eener naar anijs riekende struik, hielpen ook niet, ofschoon de vledermuizen den reuk er van niet kunnen verdragen. Op vele plantagiën worden paarden en rundvee zoodanig door vleêrmuizen gebeten, dat zij mager worden en sterven.

{==124==} {>>pagina-aanduiding<<}

De reuk van eenen bok, dien men in den paardenstal houdt, zou hen insgelijks verjagen. Deze dieren sluipen door de kleinste opening naar binnen, en waar de ruimte hun niet toelaat te vliegen, daar kruipen zij.
Het huis was eindelijk gereed en stond midden op den weg; men had van daar dus het uitzigt naar beide zijden van het cordon, hierdoor was het veel doelmatiger ingerigt dan het vorige.
De timmermansbaas met zijne knechts hadden ons verlaten en het geraasmakende werk werd weder door eenzaamheid en stilte vervangen.
Omtrent dezen tijd trok eene boschpatrouille van de afdeeling der Boven-Commewyne in de moerassen en bosschen langs de Tampati en de Peninika-kreek, waar, zoo als men vernomen had, een dorp van weggeloopen slaven bestond. Alles werd geheim gehouden, en behalve den kommandant der patrouille wist niemand, welke de plaats harer bestemming, of wat haar doel was.
Eenige dagen, nadat zij teruggekeerd was, zat ik tegen 8 uur 's avonds in mijne kamer te lezen, toen ik Brokkodjokko, die bezig was met het roosten van bananen, overluid ‘werda’ hoorde roepen. Nieuwsgierig om te weten, wie nog zoo laat ons kwam bezoeken, opende ik het vensterluik en zag op ongeveer 50 passen afstand van het huis eene in het wit gekleede gedaante. Zij stond onbewegelijk en op mijne aanmaning om zich bekend te maken, volgde geen antwoord. Brokkodjokko had ondertusschen zijn geweer geladen en gaf vuur, waarop dit raadselachtig verschijnsel verdween. Te gelijkertijd hoorden wij van verschillende zijden van het bosch negersignalen, een luid Ho, om zich aan elkander bekend te maken. Ik dacht terstond aan de patrouille en maakte het besluit op, dat het waarschijnlijk door haar verjaagde vlugtelingen waren, die onkundig van den weg, den post wilden passeren.

{==125==} {>>pagina-aanduiding<<}

Wij laadden onze geweren, sloten het huis en waakten den geheelen nacht; doch er liet zich niets zien noch hooren. Des morgens maakte ik van het voorgevallene rapport aan den kommandant, waarna de post met één man versterkt werd. Doch ik mogt mij niet lang meer over de daardoor veroorzaakte grootere veiligheid verheugen; want tegen het einde van het jaar deelde Brokkodjokko, die levensmiddelen te Mauritsburg gehaald had, mij met vreugdegejuich de tijding mede, dat ik tot korporaal bevorderd was. Zoo stond ik dan eindelijk op de ladder, langs welke men de hoogste magt bereikt.



{==126==} {>>pagina-aanduiding<<}

Vijfde hoofdstuk.

Verplaatsing naar Mauritsburg. Armadillen. Arrauwak-Indianen. Vanielje. Slangen en middel tegen haren beet. Bijgeloof. Gevangen boetelingen. Vertrek van Mauritsburg. Overstrooming. De post l'Espérance. Onweder. Aankomst te Paramaribo. Dienst. Vertrek naar Nickeri. Reisgenooten. De post Poelepantje, Bakramasango, Uitkijk, Groningen, ontworpen stad Columbia, Nassau, de Hoop. Een ongelukkig geneesheer. De houtplantagie Andresen. De beefal. Bivouac. Bezoek bij een huisgezin der Arrauwaken in Wajambo. Post Maratacca. Eene kijfachtige vrouw. De plantagie Botanybaai. De post Nickeri en zijn omtrek. Dienst. Een speculerende jood. De plantagie the Nursery. Waterloo. Gebrek aan drinkbaar water. Overvloed van visch. De Kwikwi, de Kaaiman, de Buidelrat. Jagt op watervogels. Wachtdienst op den Beschermer. Groote vaardigheid der Indianen in het zwemmen. Boschpatrouille naar de Nauway-kreek. De Boa. De predikant. Reis naar de Savanne-dorpen van de Maratacca. Eene lichtgevende plant. De Savannen. De Awara-palm. Een weggeloopen neger. Vertrek naar Paramaribo. De post Alsimo.

Ik had deze bevordering te danken aan de aanbeveling van den kommandant, bij wien ik in gunst stond en van wien ik in den loop van mijnen diensttijd, zoowel als ook later, vele blijken van welwillendheid ontving. Zijn belangeloos, mannelijk karakter boezemde elken ondergeschikte die achting voor hem in, welke de soldaat aan zijnen meerdere verschuldigd is. Dienst en orde waren op de onder

{==127==} {>>pagina-aanduiding<<}

zijne bevelen staande posten de hoofdzaak. Elke dronkenschap werd ten strengste gestraft, daarentegen aan dengenen, die zijne pligten waarnam zooveel vrijheid toegestaan als maar doenlijk was. Nimmer waren vroeger de wegen en posten in zoo goeden staat, als onder zijn bevel, want de negers, die zich met dit doel van gouvernementswege op de posten bevonden, werden alleen daartoe en nooit in zijn bijzonder belang gebezigd. Er waren noch winkels noch kroegen op de posten en de soldaat, die van daar naar zijn garnizoen terugkeerde, had kleederen en geld, waarvoor hij zich gedurende zijnen mageren garnizoenstijd kon te goed doen. - Den 1 Januarij 1838 verliet ik Nepheusburg en keerde naar Mauritsburg terug, waar ik de jongste was van de drie daar aanwezige korporaals.
Aanvankelijk was het geene gemakkelijke taak mij in mijnen nieuwen stand te voegen; want tusschen dezen en de vrije, aan geene orde gebonden levenswijze op Nepheusburg bestond voorwaar een hemelsbreed onderscheid. Ofschoon langen tijd aan het blootvoets gaan gewend, mogt dit hier niet geschieden, en zonder hemd te loopen ware eene criminele misdaad geweest. Niettemin had ik overvloedig tijd om in de omliggende bosschen en savannen jagt te maken op insekten, en de boeken, mij door den kommandant en den officier van gezondheid geleend, bewaarden mij, wanneer de regen niet veroorloofde uit te gaan, voor verveling. Eenige soldaten van den post waren in 't bezit van eenen hond, die op de jagt op klein wild afgerigt was; deze nu bragten dikwijls schildpadden, armadillen en konijntjes t'huis, waarvan er eene menigte in de bosschen van den omtrek gevonden worden. Van armadillen of schildvarkens, waarvan het gewone, hier Capassi genoemd (Dasypus novemcinctus, Linn.), dikwijls op zandigen bodem voorkomt, waar het zich in holen onder

{==128==} {>>pagina-aanduiding<<}

den grond ophoudt, heb ik verschillende soorten leeren kennen. Het zijn domme dieren, die over dag zelden hunne holen verlaten, maar des nachts hun voedsel zoeken, dat uit wormen en insekten bestaat, die zij bij het omwroeten van den grond vinden. Zij worden zeer vet en men vindt er dikwijls die 25 pond wegen. Het vleesch is wit en malsch, doch heeft eenen sterken muskus-reuk; hiervan kan men het ontdoen, door het 's nachts in pekel en in citroenwater te laten staan. Het wordt bijna algemeen gegeten.
De tweede, zeer zelden voorkomende soort is dasypus unicinctus. Dit dier is kleiner dan het voorgaande; ongeveer 1 voet lang en ½ voet breed. De alleen met eene dikke huid vol wratten bekleede staart is spaarzaam met haar bezet, doch het laatste derde gedeelte er van is met hoornen schubbetjes bedekt en heeft van den wortel af eene lengte van 9 duim. De 3 duim lange en 2 duim breede kop is van boven met 36 hoornen plaatjes, even als met een pantser bekleed. Zijne ooren zijn 1 ½ duim lang en even zoo breed; zoowel aan de voor- als aan de achterpooten heeft het vijf klaauwen, waarvan de middelste der voorpooten 2 duim lang is. Over het geheel gelijkt het veel naar het groote gordeldier, waarmede het ook in levenswijze overeenkomt. De Indianen noemen het Katuberu, doch zij eten het niet.
Het derde eindelijk is het groote of reusachtige schildvarken (Dasypus gigas), door de Indianen Manuraima genoemd. Het is zeer zeldzaam en houdt zich, even als de andere, in holen van zandige bosschen op. Ik heb slechts een exemplaar van dit dier gehad, doch verzuimd er eene beschrijving van op te teekenen. Het kan een gewigt van 80 pond en, met inbegrip van den staart, eene lengte van omstreeks 6 voet bereiken; in dat geval bedraagt zijne hoogte ongeveer 20 duim. Het bezit eene

{==129==} {>>pagina-aanduiding<<}

buitengewone kracht en ofschoon het niet bijt, noch zich op eenige andere wijze verdedigt, maakt het zoo spoedig mogelijk een gat in den bodem, waarin het zich verbergt, en heeft zoo vele gangen onder den grond, dat het naauwelijks mogelijk is, het op te sporen en te vangen. Zijn voedsel bestaat insgelijks uit wormen: doch men zegt, dat het zich ook met krengen voedt. Zijn vleesch is buitengewoon vet en goed om te eten, wanneer men den sterken muskus-reuk er aan benomen heeft. De nagel van den middelsten voorteen is omtrent 6 duim lang.
Spoedig had ik kennis gemaakt met de Indianen, die hun verblijf in de nabijheid van den post gevestigd hadden, en dikwijls vergezelde ik hen ter jagt. Zij hadden hunne hutten op eene groote savanne aan den zoom van het bosch opgeslagen, waar zich eene kleine beek bevond, die hen van water en visch voorzag. Zij behoorden tot den stam der Arrauwaken, waren zeer traag, en trokken, wanneer hun voorraad aan dram en andere voortbrengselen verbruikt was, naar de plantagiën om bedelende nieuwen te verzamelen.
Op deze savannen bevinden zich vele wilde ananassen en in de bosschen eene menigte vanille, waarvan de fraaije, licht-groene, lederachtige bladen in guirlandes van de boomen afhangen en zich zoo zeer verspreiden, dat eene plant somtijds 20 boomen er mede bekleedt. De ranken, waaraan de bladen afwisselend staan, zijn rond, vleezig, ongeveer een duim dik en hechten zich met kleine haakjes aan den stam vast.
De bladen dezer vanille zijn langwerpig, in eene ovale punt uitloopende, 10 duim lang, 4 dm. breed en 1/8 dm. dik. De bloesem is groot, geel en heeft geenen reuk; deze valt dikwijls af, zoodat er van 100 bloemen ter naauwernood 20 vruchten opleveren. De vrucht zelve bestaat uit eene 7-8 duim lange, 1 dm. dikke, driekantig afge-
{==130==} {>>pagina-aanduiding<<}
ronde peul. Zij heeft veel overeenkomst met eene jonge banaan en wordt onrijp afgeplukt om het openbarsten te voorkomen; zij bevat fijne, zwarte korrels, die de welriekende zelfstandigheid uitmaken. Ofschoon deze vanille in reuk en kracht de gewone overtreft, maakt zij toch geen handels-artikel uit, en daar zij moeijelijk te verkrijgen is, en ook nergens verbouwd wordt, zal zij het waarschijnlijk nooit worden. - Eene andere soort van vanille, met breedere, niet zoo vleezige bladen groeit aan de kreken en rivieren; deze brengt eene 7-8 dm. lange en ½ dm. breede, ronde peul van eenen insgelijks heerlijken reuk voort. - Eene derde eindelijk heeft kleine, meer hartvormige, vleezige bladen, en draagt eene ronde peul ter lengte van eenen vinger.
Een klein half uur beneden den post ligt aan de Cassawinika de kleine hout-plantagie Copie, waarvan de eigenaar als slangenbezweerder in den omtrek bekend stond. Zij ontvangen bij hem wel geen onderwijs in het dansen, ook neemt hij haar niet in de hand, maar hetgeen nog veel verwonderlijker luidt, hij fluit haar uren ver uit den omtrek tot zich. Ik heb het wel is waar niet bijgewoond, doch er worden zoo vele feiten aangehaald, dat men het gelooven moet, al heeft men het niet gezien. De slangen komen op het fluiten af; bij de meeste vergiftige, die eene vrij aanmerkelijke lijvigheid bezitten, gaat dit natuurlijk niet zeer spoedig; wanneer zij bij haren meester aankomen zijn zij, zegt men, doodaf. Men kan ze alsdan gemakkelijk dooden. Overigens wemelt het in den omtrek van slangen, die onder de eenden soms groote verwoestingen aanrigten. Ik voor mij houd alles, wat men van dergelijke geheime kunsten verhaalt, voor sprookjes, en zeker is het snijden tegen den slangenbeet, waaraan zoo algemeen geloof gehecht wordt, insgelijks niets anders dan kwakzalverij.

{==131==} {>>pagina-aanduiding<<}

Gedurende mijn langdurig verblijf in Suriname heb ik genoegzaam gelegenheid gehad de meeste soorten van slangen te leeren kennen, en ik houd mij overtuigd dat, tot geluk der bewoners, van alle slangen slechts ten hoogste een tiende gedeelte vergiftig is. De niet vergiftige houden haar verblijf of in het water of op de boomen; zij zijn lang en rank, van eenen langen, even als eene zweep dun uitloopenden staart voorzien, vlug in hunne bewegingen en nemen terstond de vlugt. Bijna alle hebben schitterende kleuren; somtijds, zoo als de koraal-slang, prachtig rood, geel of blaauw, of groen, zoo als de papegaaijen-slang. Nagenoeg alle houden veel van de zon en liggen in de takken der boomen. Zij komen dikwijls in de huizen, waar zij jagt maken op insekten, kikvorschen en hagedissen. Het zijn over het algemeen aardige en zindelijke dieren die in elk opzigt nuttig zijn.
De Aboma- of Reuzen-slangen zijn evenmin vergiftig, doch worden schadelijk doordien zij jagt maken op eenden en ander pluimgedierte. Men kent er twee soorten van; de eerste is op den rug donkergrijs, met zwarte, hartvormige vlekken, aan den buik daarentegen licht-geel en aan den anus bevinden zich twee haken. Zij leeft in het water, en men vindt haar het meest aan den oever van rivieren, waar zij soms gedurende verscheidene dagen ineengerold in de takken der boomen ligt. Deze slangen bereiken somtijds eene verbazende lengte, en in 't jaar 1834 zoude er op Victoria eene ter lengte van 44 voet geschoten zijn; doch voor de waarheid hiervan sta ik niet in.
De andere soort is de Aboma der hooglanden (Boa canina), hier Papa-slang genoemd, de afgod van vele negers. Men zal bezwaarlijk een fraaijer en meer regelmatig geteekend dier vinden. Over den rug tot aan den staart loopen zeshoekige, licht-bruine vlekken, terwijl aan de zijden donker-roode, aschgraauwe, zwarte en witte

{==132==} {>>pagina-aanduiding<<}

vlekken zich afwisselen. In de zon schittert alles met de kleuren van den regenboog. Hare lengte bedraagt ongeveer 12 voet en hare dikte is gelijk aan eene dikke mansdij.
De vergiftige slangen zijn vooral daaraan te onderkennen, dat zij meestal kort en dik zijn, en hun staart insgelijks kort en tevens rond is. Zij hebben eenen platten, bijna driekantigen kop en eene donkere, weinig in 't oog loopende, meestal bruine of zwartachtige, vuil-gele kleur, of zijn zwart gevlekt. De meeste hebben wigvormige schubben. Meestentijds liggen zij traag in gaten van boomen, op vochtige, donkere plaatsen en laten zich langen tijd tergen, ja zelfs trappen en slaan, voordat zij bijten. Over het algemeen schijnen zij ongaarne gebruik te maken van haar doodelijk wapen, en de haar ten laste gelegde valschheid of list zijn eigenschappen, die men met hetzelfde regt aan elk ander dier zou kunnen toekennen. Houdt zich nu iemand, die tegen den beet der slangen gesneden is, vast overtuigd, dat geene slang hem bijten zal, zoo kan hij zeer gemakkelijk dit trage dier aanpakken, zonder gebeten te worden. Dit zou elkeen kunnen doen zonder van dit zoogenaamde voorbehoedmiddel voorzien te zijn, en ik twijfel er aan of iemand, die deze kunstbewerking heeft ondergaan, gebeten wordende, er wel heelhuids afkomt.
Onder de blanke gevangenen in het blokhuis bevond zich een man, aan wiens onderhoud ik boven elk gezelschap, mijner kameraden de voorkeur gaf. Hij heette Alexander Bariteaud en was een geboren franschman. Onder Napoleon was hij kapitein geweest, had echter den militairen stand vaarwel gezegd en was bevelhebber van een kaperschip in dienst van Buenos Ayres geworden. Op de kust van Guinea nam hij een groot, voor den slavenhandel uitgerust, braziliaansch schip, waarvan hij de equipage, zoo als men

{==133==} {>>pagina-aanduiding<<}

zeide, in de sloep over boord zette, en met zijnen prijs naar de Antillen zeilde. Hier ontmoette hij eene hollandsche brik, waaraan hij zich moest overgeven; deze bragt de beide schepen te Paramaribo op.
Na een langwijlig proces werd zoowel hij zelf als zijne beide officieren als zeeroovers tot twintigjarige vestingsstraf veroordeeld. De equipage, uit ongeveer 40 man van allerlei natiën bestaande, werd ontslagen. De schoener en de prijs werden ten voordeele van het hollandsche gouvernement verkocht.
Reeds zeven jaren waren er van zijnen straftijd verloopen; door alle kommandanten was hij met toegevendheid behandeld geworden. Ofschoon zijne haren reeds grijs werden, behield hij nogtans een vast karakter en onderwerping bleef hem vreemd.
Daar hij hoogst beschaafd was en veel gelezen had, was het verhaal zijner lotgevallen en ontmoetingen zeer belangrijk. Ook in handwerken, als naaijen, stroovlechten, houtsnijden enz. was hij een volmaakt meester. Het hollandsch wilde hij nooit leeren; wij spraken derhalve altijd fransch, en te gelijkertijd onderwees hij mij in het engelsch.
Mijn verblijf op Mauritsburg duurde slechts vijf maanden; want in het begin van Junij werd ik afgelost om naar het garnizoen terug te keeren. Hierover was ik nu wel niet zeer tevreden, maar ik had te lang op de posten gelegen, om mij met grond er over te kunnen beklagen.
Behalve mij, werden ook nog een korporaal en zeven manschappen aangewezen om te gelijker tijd naar Paramaribo terug te keeren. Het was juist in den grooten regentijd. Ten gevolge der hevige stortregens, die verscheiden dagen aanhielden, was de Cassawinika zoo zeer gerezen, dat de gansche vlakte van Mauritsburg tot Gouverneurslust eene blanke zee geleek. De cordonweg tusschen beide posten stond 2 voet onder water en alleen het

{==134==} {>>pagina-aanduiding<<}

bovenste gedeelte der brug over de Cassawinika stak nog boven het water uit.
De pont, die ons naar Paramaribo moest brengen, lag bij de brug en wij moesten derhalve tot aan de heupen in het water marscheren, hierbij moest men de brug altijd in 't oog houden, om niet in de langs den weg loopende diepe slooten te vallen, waarin meer dan 10 voet water stond. Hetzij uit misverstand, of uit al te grooten dienstijver, had de sergeant van den post order gegeven, dat wij gewapend en in uniform daarheen moesten marscheren. Deze order viel echter in 't geheel niet in onzen smaak; want eenige dagen te voren hadden wij onze kleedingstukken en wapenen gepoetst, om bij onze komst in het garnizoen alles in orde te hebben. Daartegen baatte natuurlijk noch razen noch tieren. Wij namen dus het zorgvuldig ingepakte weder uit de kisten, en ondernamen des morgens ten 9 uur den marsch naar de brug.
De regen viel als met bakken van den hemel, en pijlsnel stroomde het water naar de kreek. De kommandant, die door zijn verrekijker ons zoo uitgedost door het water zag marscheren, vermoedde den dommen streek van den sergeant en kwam van den overkant te voet naar de brug, omdat zijn paard niet door het water verkoos te gaan. De sergeant was t' huis gebleven, omdat hij bang was voor natte voeten en moest dus gehaald worden. De kommandant veegde hem duchtig den mantel uit; hierover ging uit de pont een luid hoera op, en onder begunstiging van eenen allerhevigsten regen namen wij de reis aan.
Pijlsnel vloog ons vaartuig de Cassawinika af, die met vele bogten in eene noordoostelijke rigting naar de Commewyne stroomt. Vóór 2 uur bevonden wij ons reeds op den post l'Espérance, die op den overkant der Commewyne, boven de monding der Cassawinika ligt. Hier werden wij opgewacht door eenen sergeant, die ons naar

{==135==} {>>pagina-aanduiding<<}

de stad moest geleiden. Wij verlieten met het vallen van den avond den post en legden des anderen daags 's middags, met het opkomen van den vloed, bij de tegenwoordig verlaten koffij-plantagie Bergerac aan. Een hevig onweder noodzaakte ons in de pont te blijven; want de regen stortte, alsof hij met emmers uit den hemel gegoten werd, neder. Plotseling viel er een donderslag, die zoo hevig was, dat hooren en zien ons verging. De bliksem was naauwelijks vijf passen van ons in 't water geslagen. Te gelijker tijd zagen wij, dat de voorgevel van het koffijmagazijn, alsmede het dak van den molen door de kracht van den bliksem verbrijzeld waren. Op de bovenste verdieping, doch gelukkig aan de andere zijde, waren ongeveer 15 kinderen met koffij keeren bezig; geen van hen had eenig letsel gekregen.
Toen de regen ophield, bezigtigden wij de veroorzaakte schade. Een zeer snugger soldaat zocht ijverig naar den dondersteen, waardoor het gebouw, naar zijne meening, moest getroffen zijn. Tot dat einde voelde hij in alle gaten, die hij in de nabijheid ontdekte en vond eindelijk in een er van een' grooten ijzeren grendel, waarover wij ons zeer vrolijk maakten; want hij meende wezentlijk gevonden te hebben wat hij zocht, en eerst na dien met de grootste naauwkeurigheid onderzocht te hebben, kwam hij tot de erkentenis dat het niets anders dan een ijzeren grendel was.
Des anderen daags tegen den middag beliep ons op de Suriname een zoo hevige storm, dat wij in groot gevaar waren van te zinken; want de groote, lompe ponten scheppen bij eenen sterken golfslag ligt water. Doch ook thans was de fortuin ons gunstig. Wij bereikten den overzijdschen oever der rivier en hielden ons aan de takken vast, totdat de storm bedaard was.
Des namiddags ten 3 uur kwamen wij op de plaats onzer

{==136==} {>>pagina-aanduiding<<}

bestemming, Paramaribo, aan. Hier stond mij nu weder een geheel ander leven te wachten, dan ik tot dus ver geleid had. Er bevonden zich slechts weinig korporaals in de stad en daarom was de dienst vrij zwaar. Wij moesten om den anderen dag op wacht trekken en werden, vooral in het tegenwoordig regensaizoen, somtijds tot op het hemd toe nat, wat niet zeer aangenaam was. Naauwelijks van de wacht afgelost, kreeg men de week, waarbij men voor alles te zorgen had wat zindelijkheid en orde betreft, indien men zich niet de verschrikkelijkste vloeken der sergeanten op den hals wilde halen. Kortom, er bestaat bij den militairen stand geene lastiger betrekking dan die van korporaal; deze toch mag zich met de soldaten niet gemeenzaam maken, en nogtans wordt hij door de onderofficieren op zekeren afstand gehouden. Deze rang komt vrij wel overeen met dien der blank-officieren, en is een treurig middending tusschen te zijn en niet te zijn.
Gelukkig was mijn verblijf in de garnizoensplaats niet van langen duur, want tegen het midden van Augustus 1838 kreeg ik order, mij met eene gereed liggende tentboot naar den post Nickeri te begeven. Mijn kommandant op Mauritsburg was tot landdrost van het Neder-district Nickeri benoemd geworden, en had de welwillendheid mij derwaarts te ontbieden.
Een sergeant, die met verlof in de stad geweest was, keerde met de boot naar den post terug. De weduwe van eenen onlangs overleden officier maakte insgelijks van deze gelegenheid gebruik, om eene vriendin, die op eene plantagie aan de Coppename woonde, te bezoeken. De bagage dezer dame besloeg de grootste ruimte der tent, en hare hoeden- en mutsendoozen vormden kleine piramieden, die tot aan de zoldering reikten.
Door acht sterke Indianen geroeid, vertrokken wij des namiddags ten 4 uur van Paramaribo. Een schip naar

{==137==} {>>pagina-aanduiding<<}

de Nickeri bestemd, doet de reis meestal in één dag, omdat stroom en wind beide gunstig zijn. Doch eene boot, die binnen door vaart en alle bogten en krommingen van verschillende rivieren en kreken moet volgen, besteedt daartoe 8 tot 10 dagen.
Na de laatste huizen der stad voorbij gevaren te zijn, kwamen wij in het Wanika-kanaal, waaraan op een ½ uur afstands van Paramaribo de invaliden-post Poelepandje, dat in 't nederduitsch ‘trek uw onderrok uit’ beteekent, is gelegen. Het was reeds geheel donker, toen wij den invaliden-post Bakra Masango bereikten, die van rondsom door moerassen omringd aan het kanaal ligt en door myriaden van moskieten tot een ware hel gemaakt wordt. - Hier is de waterscheiding van het kanaal, dat zijn water uit de Suriname en de Saramacca ontvangt, en wij moesten een uur wachten, voordat de eb in het kanaal begon.
Met het aanbreken van den dag kwamen wij in de Saramacca en bleven eenige uren op den post Uitkijk, die aan de monding van het kanaal ligt. Er bevinden zich hier 10 manschappen onder bevel van eenen sergeant. Op de plantagiën in de nabijheid bestaat genoegzame gelegenheid, om zich van aardvruchten, suiker, koffij en andere levensbehoeften te voorzien.
Met den afloop der eb voeren wij tot aan den een half uur van daar verwijderden post Groningen. Op deze plaats, die even als Paramaribo op eene hooge zandplaat gelegen is, zou eene stad gebouwd worden, die den naam van Columbia ontvangen en tot stapelplaats voor de voortbrengselen der Saramacca dienen moest. Er zijn eenige straten aangelegd en deze even als te Paramaribo met oranjeboomen beplant; doch naar de hoofdzaak, te weten huizen, zoekt men te vergeefs. - Het land is tamelijk hoog, en groote klippen, uit aaneengedroogde schelpen bestaande, worden tot groote steenen verwerkt en te Paramaribo gebezigd

{==138==} {>>pagina-aanduiding<<}

tot fundering van waterkeeringen. Uit deze klippen ontspringt eene bron van ijskoud water. Tegenover den post is het land in even groote vakken verdeeld, welke diegenen gegeven werden, die er zich dachten te vestigen. Tevens ondersteunde het gouvernement de ondernemers met werktuigen en levensmiddelen. Doch daar vlijt en nijverheid hier niet te huis behooren, kon de onderneming de gewenschte uitkomst niet opleveren.
Na den halven nacht doorgevaren te zijn, kwamen wij des morgens aan eene koffij-plantagie, Huwelijks-zorg, waar wij allervriendelijkst onthaald werden. Tegen den middag bevonden wij ons op den post Nassau, aan de monding der rivier gelegen. Enkele roode ibissen, hier flamingo's geheeten, wandelden langs den modderigen oever, waarin men zeker tot halverwege zijn ligchaam zoude zakken, indien men eenen mispas deed op den smallen boom, die tot landingsmiddel dient. Ik zag hier eenen neger, die op dezen modderigen oever met het vangen van krabben bezig was. Eene ongeveer 2 voet lange plank, die hij aan zijn been vastgebonden had en waarop hij knielde, belette het inzinken, en, terwijl hij zich met den vrijen voet voortstootte, ging hij zeer snel vooruit.
De post Nassau, insgelijks in eene lage moerassige landstreek aangelegd, is uithoofde der zeewinden gezond en heeft overvloed van visch en wild, zoowel als van andere levensmiddelen, die men van de omliggende plantagiën kan bekomen. Om deze reden liggen alle soldaten, ondanks de vele moskieten, gaarne op dezen post gedetacheerd. Er bevonden zich hier 12 manschappen onder kommando van eenen sergeant. Wij werden met veel blijdschap ontvangen, doch bemerkten spoedig, dat het meerendeel der soldaten dronken was. Daags te voren was de maandelijksche soldij uitbetaald geworden,

{==139==} {>>pagina-aanduiding<<}

en derhalve had men op nieuw crediet bij den sergeant, die eene kleine herberg hield, waarvan hij zelf een goede klant scheen te zijn.
De beide sergeanten voeren, om den dag vrolijk te kunnen doorbrengen, naar eene plantagie in de nabijheid en lieten aan mij de zorg voor mijne reisgezellin over, eene eer waarvan ik gaarne afstand had gedaan. Het was nu grappig te zien en te hooren, hoe de soldaten van den post de goede vrouw hun leedwezen betuigden over den dood van haren echtgenoot, eenen tweeden luitenant der koloniale troepen, die aan delirium overleden was en zijne vrouw zeer mishandeld had; zij lieten het daarbij niet aan allerlei kwinkslagen en hoffelijkheden ontbreken.
Gezang, twist en vechterijen wisselden den geheelen namiddag af en toen de avond viel, noodzaakten de moskieten ons de wijk in huis te nemen. Hier nu moest men, om deze lastige gasten in ontzag te houden, eenen rook maken, dat men bijna stikte. Daar zat ik dan nu in de kamer van den sergeant met de mij toevertrouwde dame en de beide korporaals van den post, die, om haar blijken hunner achting te geven, de deugden van wijlen haren man hemelhoog verhieven, terwijl de zoo zeer door hem geplaagde vrouw dien waarschijnlijk honderdmaal naar de hel gewenscht had.
Ten gevolge der twee op reis slapeloos doorgebragte nachten, gevoelde ik de behoefte aan rust, en hoe luidruchtiger het gesprek mijner beide beschonken kameraden werd, des te meer overmande mij de slaap. Mijne hangmat bevond zich boven op de zoldering, waar de rookwolken uit eenige daar geplaatste potten opstijgende, de moskieten verdreven hadden. Reikhalzend zag ik de terugkomst der serganten te gemoet, ten einde naar bed te kunnen gaan. Doch de vrouw, die meer ondervinding had, vreesde dat zij niet te huis zouden komen. Onopgemerkt

{==140==} {>>pagina-aanduiding<<}

sloop ik dus naar boven, waar een heerlijke slaap mij verkwikte.
Den volgenden morgen zag ik mevrouw S. op eene bank bij het wachtvuur liggen; zij was toegedekt met de mantels der wachthebbende soldaten en jammerlijk geteisterd door de moskieten. De sergeants waren zeer vrolijk tegen middernacht te huis gekomen en, ten einde alle betuigingen van deelneming te ontwijken, had zij een plaatsje bij het wachtvuur opgezocht.
Tegen den middag verlieten wij den post, om nog met het laatste water der ebbe de monding der Coppename te bereiken. Het was fraai, helder weder en de witte huizen van het leprozen-gesticht tusschen het donkere woud leverden een bekoorlijk gezigt op. Het was springgetij 1) en onze roeijers, die hun uiterste best deden, werden door den ras opkomenden vloed ondersteund. De boot vloog pijlsnel over het water en tegen 8 uur

{==141==} {>>pagina-aanduiding<<}

hadden wij den kostgrond de Hoop bereikt. Deze is lands-eigendom, en hier worden de bananen geplant voor de negers der insgelijks aan het land behoorende houtzagerij Andresen. Onze reisgezellin bleef hier; doch wij vervolgden, na een weinig gegeten te hebben, onze reis.
De directeur dezer plantagie, een schot, benam zich zelven korten tijd daar na, om eene zonderlinge reden, het leven. Een negermeisje dezer plaats werd zeer sterk geplaagd door tsjicas of zandvlooijen (Pulex penetrans) van welke geheele benden zich in hare voeten genesteld hadden, waardoor zij onbekwaam voor het werk was. De directeur, ofschoon waarschijnlijk zeer weinig kennis van de genees- en heelkunde bezittende, nam evenwel het besluit het meisje te genezen. De lijderes moest hare voeten in eene tobbe vol kokend water plaatsen. De vlooijen stierven dadelijk, doch het meisje was den volgenden dag ook een lijk. Daar hij nu geen patent als doctor had en bij gevolg tot het op die wijze genezen niet bevoegd was, werd hij van gouvernementswege naar Paramaribo opontboden, om zich te verantwoorden. Aan boord van het vaartuig de Beschermer, dat hem daar heen moest brengen, sneed hij zich den hals af.
Met het aanbreken van den dag waren wij aan den houtgrond Andresen, die digt bij de monding der groote Vayambo-kreek, waar langs onze weg liep, gelegen is. De rivier is hier veel smaller dan verder naar beneden en langs hare oevers prijkt een fraai bosch van opgaande boomen. Donkerkleurig, helder water vulde hare bedding, die door de menigvuldige regens zeer breed was. Het gezigt van dit etablissement was voor ons zonderling en ongewoon. Wij zagen een half uitgehouwen bosch, waarin de negerhutten verstrooid lagen en zonder orde geplaatst waren. Eveneens was het huis van den directeur slechts uit ruwe, ongeschaafde planken opgeslagen; eenige andere

{==142==} {>>pagina-aanduiding<<}

soortgelijke gebouwen dienden tot magazijnen en tot woningen voor de blank-officieren. Het effect was nog niet lang aangelegd, en derhalve alles eerst in 't opkomen. Het hout, dat men hier laat vallen, wordt voor het meerendeel door engelsche schepen afgehaald en op de Antillen tot het vervaardigen van machines gebruikt. Later werd met verbazend groote kosten een stoom-zaagmolen opgerigt, die op een bijzonder daartoe ingerigt plat vaartuig naar die plaatsen vervoerd kon worden, waar men het hout uit het bosch naar de rivier sleepte; dit werd vervolgens dadelijk in den molen gebragt en tot planken gezaagd. Deze machine was echter, naar het schijnt, te groot voor het debiet van het hout en is daarom tegenwoordig buiten werking.
Een der blanke opzigters had dien zelfden morgen eenen kleinen beefaal 1) gevangen. Ik kreeg van dit diertje, dat een voet lang en eenen vinger dik was, eenen zoodanige slag, dat ik wel twee uren naderhand nog een tintelend gevoel in mijnen arm bespeurde.
Na den eten voeren wij de Vayambo binnen, die de Coppename met de Nickeri verbindt. Er moesten nu vier dagen verloopen, voordat wij weder eene door blanken bewoonde plaats zouden aantreffen. Onderweg liggen alleen dorpen der Arrauwak-Indianen, en wel niet aan het water, maar in de savannen, die zich op eenen afstand

{==143==} {>>pagina-aanduiding<<}

van ongeveer ¼ uurs van de oevers der kreken bevinden en waarheen naauwelijks merkbare voetpaden geleiden.
Des avonds bleven wij in de boot om te slapen, terwijl de Indianen hunne hangmatten aan de boomen ophingen en onder groote vrolijkheid hunnen avondmaaltijd, die uit bananen en gezouten visch bestond, bereidden. Een zoodanig bivouac in het bosch heeft voornamelijk in het binnenland, waar men voor de moskieten beveiligd is, eene geheel bijzondere bekoorlijkheid. Men ligt zoo gemakkelijk in de hangmat, verwarmd door het vuur, dat men onder zich laat branden. Het stille woud, waaruit zich slechts nu en dan de klagende toonen der nachtvogels laten hooren, verbergt bijna geheel het licht der sterren. Groote vuurvliegen zwerven door de struiken en vledermuizen zwieren regts en links voorbij. Somtijds hoort men in de verte het geluid der brulapen, of wordt de stilte afgebroken door het omvallen van oude, vergane boomen, die met een naar den donder gelijkend geraas alle kleine, onder hen staande boomen en struiken verpletteren. Nog voordat het dag wordt, laten zich de schelle stemmen der wackago's (Ortalida parragua) en de fluitende toonen der kleine anamu (Tinamus variegatus) hooren. Thans wordt er in de hangmat met graagte een kop heete koffij met een stuk beschuit genuttigd, terwijl de Indianen zich tevreden houden met bananen, die zij aan hun half uitgedoofd vuur roosten. In minder dan twee minuten tijds is alles weder in de boot, en alleen de overblijfsels van verbrand hout en de gezengde bladen op den grond wijzen den voorbijganger de plaats aan, waar zoodanig nachtkwartier gehouden is.
's Anderen daags maakten ons de Indianen, terwijl wij ons middageten kookten, opmerkzaam op een groot dorp, dat een half uur van de plaats waar wij ons bevonden in de savannen moest liggen. Onderwijl het eten kookte,

{==144==} {>>pagina-aanduiding<<}

ging ik door het bosch er heen, en bereikte weldra de eerste hutten, in welke echter behalve eenige tamgemaakte woudvogels niemand te zien was. In de achterste hutten nogtans hoorde ik gedruisch en stemmen; hier vond ik dan ook eene familie der Arrauwaken in de grootste eendragt in hunne hangmatten liggen en hunnen geliefkoosden drank, de Casiri 1), drinken. Naauwelijks kregen de kinders mij in 't oog, of zij hieven een moordgeschreeuw aan. Ook twee apen, voor welke ik even vreemd was, stemden met hen in, schreeuwden en knarsten op de tanden, terwijl de vrouwen eenige naar schaduwen gelijkende honden, die woedend blaften, tegenhielden, en met vezels der mauritius-palm hunnen bek digt bonden. Daar de Indianen slechts zelden in de stad komen en blanken evenmin hen bezoeken, was mijne komst voorzeker iets zeer onverwachts. Men bood mij casiri aan en eene groote, daarmede gevulde kalabas (Gotto) werd nu medegenomen als geschenk voor hunne vrienden, die hun eten kookten, en zich juist niet zeer haastten hen te bezoeken. De geheele familie vergezelde mij naar de landingsplaats, waar ik hen op dram onthaalde, waarna wij als de beste vrienden scheidden.
Uit de Vayambo, die eenen zuidwaartschen loop heeft, komt men binnen twee dagen in de Aracacoua-kreek, een smalle doch diepe stroom, waar het gebruik der gewone riemen onmogelijk was, en men de boot dus moest pagaaijen 2).
De groote bogten dezer kreken verlengen de reis aanmerkelijk, want over zee is de Nickeri hoogstens 30 uren van Paramaribo verwijderd.

{==145==} {>>pagina-aanduiding<<}

Hooger op in de Aracacoua-kreek werden wij op klaar lichten dag plotseling door zwermen van moskieten overvallen; zij waren klein en zeer mager, daarom vielen zij met groot geweld op ons aan. Om deze lastige gasten te verdrijven moesten wij gestadig rook in de boot onderhouden. Men treft dit ongedierte in het bovenland dikwijls op bepaalde plaatsen aan en zelfs de Bosch-negers, die op eenen afstand van meer dan 60 uren van de kust wonen, klagen er over.
Uit de Aracacoua-kreek komt men in de Nickeri, eene fraaije en diepe kreek, die wel den naam van rivier verdiende. Langs hare oevers vindt men hoofdzakelijk vele Mari-palmen (Maximiliana regia), die hier geheele bosschen vormen, terwijl deze in andere gedeelten van het land ook wel menigvuldig, doch slechts alleen staande voorkomen.
Den 25. Augustus bereikten wij met het aanbreken van den dag den indiaanschen post aan de monding van de Maratacca. De Indianen van dezen post, zoowel als die der in de savannen en aan de Maratacca liggende dorpen, zijn voor het meerendeel Warrow's, slechts weinige Arrauwaken; zij staan in dienst van het gouvernement, dat onder hen levensmiddelen en geschenken laat uitdeelen, waarvoor zij verpligt zijn, als roeijers met de booten naar Paramaribo te gaan, des noodig patrouilles te maken enz. Ook bevinden zich altijd eenigen hunner op het wachtschip. Voor 't overige zijn zij zeer eigenzinnig en keeren, wanneer het een of ander hun niet aanstaat, naar hunne dorpen terug.
Onze Indianen, die hier te huis behoorden, maakten in de boot hun toilet, om weder welvoegelijk te midden hunner landgenooten te kunnen verschijnen. Zij besmeerden hun haar met een mengsel van palm-olie en Roccu (Bixa ovellana), waardoor het vermiljoenkleurig werd. In deze, de lijvigheid van een deeg bezittende

{==146==} {>>pagina-aanduiding<<}

pomade drukten zij het witte dons uit de borst van roofvogels. Het gezigt werd door middel van een puntig houtje met eene welriekende harst Aracasiri getatouëerd en al hunne kostbaarheden van apen- en pakirtanden, glaskoralen en fraaije vederen werden omgehangen.
Wij stegen aan land. De meeste Indianen lagen nog in hunne hangmatten, ofschoon het klaar lichte dag was; want daags te voren hadden zij, bij gelegenheid van 's konings verjaardag, van den landdrost eenige kruiken dram gekregen, en nu sliepen zij den roes van den vorigen dag uit.
Een oude mulat van het eiland Granada is hier als posthouder aangesteld. Hij had uit verwaandheid eene bijzondere uniform aangenomen, daar hij de versleten kleedingstukken van officieren kocht. Wanneer hij den post of de naburige plantagiën bezocht, trok hij die altijd aan. Thans was hij niet te huis, maar woonde de vermakelijkheden op den post bij.
Van tijd tot tijd zag men de lieden uit hunne hangmatten te voorschijn komen; hun eerste werk bestond in het onderzoeken of er nog iets in de flesch was. Het duurde dan ook naauwelijks een uur, of allen waren wederom beschonken; ook onze Indianen lagen met hunnen fraaijen opschik hier en daar in 't gras.
Eene aardige vrouw zat in hare hut bij 't vuur uit rijpe bananen pap te koken voor haar kind, dat in eene kleine hangmat voor hare borst hing. Haar man lag dronken op den grond. Hetzij nu dat de vrouw zich over de beschonkenheid van haren man ergerde, waaraan ik nogtans twijfel, of om eenige andere reden boos was, genoeg, zij redeneerde met zooveel toorn en zulk eene radheid tegen haren bewusteloozen, geduldigen echtgenoot, dat zij de beste Amsterdamsche vischvrouw beschaamd gemaakt zou hebben. Onder de hand had zij de rijpe

{==147==} {>>pagina-aanduiding<<}

bananen uit den pot genomen, met eene groene banaan fijn gewreven en in eene groote, met heet water gevulde kalebas gedaan. Gelijk nu door onverschilligheid en stilzwijgen toornige en twistgierige lieden slechts nog kwader worden, zoo was dit ook bij haar het geval; want zij sprong plotseling en onder aanhoudend schelden, waarvan ik natuurlijk geen woord verstond, op, greep een stuk brandend hout, waarmede zij ongetwijfeld den armen man verschrikkelijk zou toegetakeld hebben, indien niet eenige er bij staande en minder beschonkene Indianen diens partij gekozen en de vrouw tegengehouden hadden. Onderwijl zij met dezen worstelde, gleed zij op de glibberige schaal eener rijpe banaan uit en viel met hare vrij aanzienlijke achterdeelen in de kalebas, waarin zich de voor haar kind bestemde heete pap bevond, die nu over haar heen spatte. Zij hief een jammerlijk geschreeuw aan en begaf zich terstond, ten einde haar deerlijk verbrand ligchaamsdeel af te koelen, in aller ijl te water. Het was een allerkoddigst tooneel, waarbij het natuurlijk niet aan een schaterend gelach der omstanders ontbrak.
Tegen den middag voeren wij verder en zagen omstreeks 4 uur de eerste of liever de laatste plantagie Krabbehoek.
Op de plantagie Botany-baai wachtten wij de ebbe af. De eigenaar was afwezig en wij vonden slechts twee jonge Mulattinnen, zusters zijner vrouw, te huis. Deze noodigden ons echter niet om in huis te komen, maar men liet ons den avond, die zeer rijk was aan moskieten, aan de landingsplaats onder de negers der plantagie doorbrengen. Of dit geschiedde uit vrees voor onze groene rokken of uit minachting voor den militairen stand, weet ik niet; overigens zijn vele zoodanige dames, wanneer het tijdperk harer schoonheid ten einde loopt, hartelijk blijde, indien zij zich met lieden uit den militairen stand kunnen verbinden. Dit was de eerste maal, dat

{==148==} {>>pagina-aanduiding<<}

mij zulk eene behandeling wedervoer; ik heb echter gedurende mijn verblijf te Nickeri van de planters in dit district veelvuldige bewijzen van welwillendheid ontvangen, zoodat het bovenvermelde als eene zeldzaam voorkomende uitzondering mag beschouwd worden.
Des avonds ten 10 uur hadden wij, na eene vaart van acht dagen, den post bereikt.
Nickeri of Nickeripunt is ten westen de grenspost tusschen Suriname en de engelsche kolonie Berbice. Daar onderscheidene plantagiën in zijne nabijheid liggen, is hij van veel grooter belang dan de, van alle plantagiën ver verwijderde post Prins Willem Frederik, die aan de grens van fransch Guyana ligt. Ook is hij met 60 man bezet, ten einde het ontvlugten der negers naar den overkant van den Corantijn, waar zij vrij zijn, te beletten. De post ligt op eene zandplaat, die zich verscheidene uren oostwaarts uitstrekt. Behalve eene groote kazerne, drie officiers-woningen, het hospitaal, de bakkerij enz. bevinden zich hier ook eene kerk en verscheidene burgerhuizen. De ligging van den post is zeer gezond; alleen ontbreekt het aan goed drinkwater en er is mede geen gebrek aan moskieten.
Aan eenen ongeveer drie uren langen rijweg, die van het oosten naar het westen langs de kust heen loopt, liggen verscheidene katoen-plantagiën, die echter tegenwoordig verlaten zijn. Een gegraven kanaal, ter diepte van drie voet, dat langs dezen weg loopt, dient voor het vervoer der boomwol naar den post, waar zij in de schepen geladen wordt. Insgelijks worden de levensmiddelen voor die plantagiën, die op bijzondere, verder opwaarts aan de Nickeri-kreek gelegene kostgronden verbouwd worden, langs dit kanaal er heen gebragt. - Behalve deze kostgronden, bevinden zich aan deze kreek nog drie groote suiker- en twee koffij-plantagiën.

{==149==} {>>pagina-aanduiding<<}

Het land langs de zeekust bestaat uit groote, moerassige savannen, die zich tot aan het Opper-district uitstrekken en bij elken springvloed onderloopen. Ofschoon de afstand tusschen het Opper- en Neder-district naauwelijks negen uren bedraagt, is het nogtans hoogst moeijelijk en gevaarlijk er te komen, daar langs de zeekust weeke modder en gebrek aan zoet water, door het binnenland echter moerassen de reis zeer bemoeijelijken. Eveneens is de gesteldheid der kust langs den oever van den Corantijn; groote moerassen, met biezen en doornige boomen bewassen, strekken zich tusschen dezen stroom en de Nickeri-kreek uit. Desniettegenstaande waren reeds vele slaven ontvlugt; deze waren door de moerassen tot aan den hollandschen oever van den Corantijn doorgedrongen, waar zij vlotten zamenstelden en zich daarmede naar de engelsche zijde lieten drijven. Doeltreffende maatregelen hebben ondertusschen in vervolg van tijd dergelijke pogingen om te ontvlugten, verijdeld.
De groote vruchtbaarheid van het Neder-district verschaft aan de plantagiën een hoogst bekoorlijk voorkomen. Ook de gebouwen en machinen bevinden zich in den besten staat en alles is tot voordeel en tevens tot gemak des levens ingerigt, omdat de eigenaars er altijd aanwezig zijn en hunne effecten zelven besturen.
De mij toegenegen kommandant, die, zoo als boven reeds gezegd is, landdrost van het district was, gaf mij eene kleine kamer in de kazerne, eene weldaad, die ik eerst regt op prijs leerde stellen, toen ik er alles naar mijnen zin had ingerigt. De vorige kommandant, die ziekelijk was, liet de beide sergeanten doen wat zij verkozen, en deze rigtten tot hun groot voordeel eene herberg op, waar ieder naar zijn genoegen drinken kon, zoo lang hij geld of krediet had. De dienst beschouwden zij als bijzaak, van daar dat zes negers in het gezigt van de

{==150==} {>>pagina-aanduiding<<}

beschonken schildwacht des nachts de boot van den post losmaakten en er mede naar Berbice voeren; deze vond men aan de engelsche zijde, maar de negers hadden geene lust om terug te keeren en lieten hunnen voormaligen directeur hartelijk groeten.
Groote dronkaards, die even als de veelvraat nooit genoeg hadden, verkochten het weinige, dat zij bezaten, om bij de sergeanten te kunnen drinken en liepen liever in gescheurde kleederen rond. Er was bijkans geen enkele, die niet diep in schulden stak. Daardoor was het zeer wel mogelijk, dat een der sergeanten, die dit voordeelige bedrijf twee jaren uitgeoefend had, 4000 gulden kon verdienen, zoo als hij zelf verzekerde. Deze handel werd terstond bij de komst van den bovengenoemden nieuwen kommandant ten strengste verboden en eene tucht ingevoerd, waardoor niet alleen stiptheid in de dienst verkregen, maar ook het welzijn van den soldaat bevorderd werd. Voor menigeen was deze nieuwigheid wel is waar ongewoon en niet welkom; maar de halsstarrigen werden bij hoopen in de kast gestopt, waar zij leerden inzien, dat toegeven beter was dan redekavelen.
Twee booten op de Nickeri-kreek en een huisje op den anderen kant werden des nachts met schildwachten bezet, die elk half uur hunne waakzaamheid door elkander aan te roepen moesten te kennen geven. Behalve de beide schildwachten op den post, bevonden zich nog vijf manschappen benevens een korporaal aan boord van eenen schoener, die met hetzelfde doel op een half uur afstand van den post voor anker lag. Op deze wijze dus kon een neger niet gemakkelijk te water ontsnappen.
Korten tijd na mijne aankomst werd mij het bestuur der menage van het detachement opgedragen. Ik moest thans des morgens de ration jenever uitdeelen en de levensmiddelen, zoo als bananen enz., op de plantagiën

{==151==} {>>pagina-aanduiding<<}

inkoopen. Toen de sergeanten geenen borrel meer mogten verkoopen, en het op zware boete aan de weinige burgers verboden was dien aan militairen te tappen, heerschte er groote droefheid onder de broeders der natte gemeente bij het detachement. De liefhebbers daarvan, die aan ééne ration niet genoeg hadden, kochten nu die hunner kameraden, die het geld boven den jenever verkozen. Hierdoor nu werd menigeen toch beschonken, weswege de kommandant ten laatste beval, dat elk in mijne tegenwoordigheid zijne ration moest uitdrinken, en die niet meer in een fleschje mogt ontvangen. Bij het detachement nu bevond zich een duitsche jood, die uit groote zuinigheid zijne ration altijd verkocht, doch wanneer iemand hem een borrel gaf, dien gaarne opdronk. Deze nu wilde zijne ration volstrekt niet missen, nog veel minder de winst derven, die zij hem tot dusver opgeleverd had. De sluwe vent behield derhalve zijne ration in den mond en spoog die, wanneer hij zich van mij verwijderd had, in een fleschje uit en bragt dit aan zijnen vasten klant, een geschikt kleerenmaker van het detachement.
Elken zaturdag moest ik op de ongeveer vier uren verwijderde plantagie Botany-baai de noodige bananen voor het detachement inkoopen. Hiertoe diende eene niet overdekte boot, die door drie man geroeid werd. Ik voer derwaarts, naarmate de vloed opkwam, somtijds des nachts, dikwijls echter ook over dag in de brandende hitte.
Bijzonder vriendelijk werd ik op de suiker-plantagie the Nursery ontvangen, waarom ik nooit verzuimde er aan te leggen. De vrouw des huizes beschonk mij gedurig met allerlei vruchten, en voor eenige ponden brood, die zij vervolgens onder de neger-kinderen uitdeelde, ontving ik telkens van haar een klein vaatje suiker, zoo dat ik het soms zeer slechte water op den post altijd als limonade kon drinken. De plantagie zelve is eene der schoonste

{==152==} {>>pagina-aanduiding<<}

hier te lande en ik geloof het er voor te mogen houden, dat de groote vruchtbaarheid van den grond en de goede gezindheid der negers haar tot eene der voordeeligste maken. Gebouwen, tuinen en negerwoningen zijn doelmatig en smaakvol aangelegd. In een gedeelte van het prachtige kookhuis bevindt zich de stoommachine, waardoor het sap uitgeperst en naar de tweede verdieping opgepompt wordt. Hier staan in eene ruime zaal twee rijen ketels, waar de likker (het uitgeperste sap) gekookt en tot suiker gemaakt wordt. Deze wordt in de benedenste ruimte bewaard. Een kanaal, zich uitstrekkende langs de suikervelden, geleidt tevens van het kookhuis naar de ongeveer tien minuten van daar verwijderde landingsplaats, waar een klein zomerhuisje aan de Nickeri-kreek gebouwd is. Bij dit huisje leggen de schepen aan. De suikervaten worden nu door een windas uit het binnenkanaal in 't huisje en van daar in 't schip geheschen. Achter den molen zijn de gebouwen voor het stoken van den rum, zoowel als de uit tras opgebouwde ovens, waarin het uitgeperste riet tot stoking der ketels geworpen wordt; door een ander kanaal is het zeer elegante, in eenen tuin geplaatste woonhuis van de fabriekgebouwen gescheiden. Andere kanalen scheiden dit weder van het dorp der negers, hetwelk uit drie straten bestaat, die met kokosnoot- en Pomme-de-Cythère-boomen beplant zijn. De woningen der negers zijn van pina-palm-hout, met planken beschoten en hecht gebouwd: bij elke hut bevindt zich ook een tuintje.
Onmiddellijk aan deze grenst de suiker-plantagie Waterloo, waarvan de eigenaar een dier zonderlinge menschen was, die bij eenen onmetelijken rijkdom, altijd nog meer trachten te verkrijgen. Hoog bejaard en eigenaar zijnde van drie schoone plantagiën met meer dan 700 slaven, leefde deze man eenzaam, zonder vrouw of kinderen. Eene mulattin, die hij bij

{==153==} {>>pagina-aanduiding<<}

eene zijner slavinnen verwekt had, was zelve insgelijks slavin en nam zijn huishouden waar. Ik bezocht hem dikwijls; in vervolg van tijd was hij zeer met mij ingenomen; hij wilde mij zelfs van de dienst vrij koopen en op zijne plantagie als blankofficier met eene bezoldiging van 500 gulden 's jaars aanstellen; doch ik had geene neiging in het plantagie-leven en was met mijnen stand tevreden 1).
Niettegenstaande de moskieten op Nickeri als eene groote plaag te beschouwen zijn, zoo is nogtans het gebrek aan drinkbaar water in het drooge jaargetijde een nog erger kwaad. Een groote ijzeren vergaarbak, waarin het regenwater zich verzamelt, voorziet slechts korten tijd in de behoeften van het detachement. Wanneer het echter gedurende eenigen tijd niet regende en de regenbak leeg was, moest men in vaten rivierwater uit de Boven-Nickeri, en zulks dikwijls twaalf uren ver gaan halen. Indien de pont, die met ongeveer dertig vaten bevracht is, langer dan gewoonlijk uit blijft, is de nood zeer groot, en ik heb zelf bij zoodanige gelegenheid op eene andere plantagie voor eene kalebas vol moeraswater een zakdoek gegeven, dien ik daags te voren voor ƒ1,25 gekocht had. Elken morgen werd het water door den

{==154==} {>>pagina-aanduiding<<}

korporaal der wacht aan den kok en aan de soldaten uitgedeeld. Deze uitdeeling had plaats te midden van een gedrang van koeijen, schapen, varkens en pluimgedierte, die elkander de op den grond vallende droppels betwistten. Doch de eenden vlogen op de vaten en staken hare lange halzen in de spongaten om haren dorst te lesschen. Het had sedert acht maanden niet geregend, zoodat alle planten door de droogte kwijnden. Hoe verkwikkelijk alsdan een plotselinge regen is en hoe weinig men de moeite telt om het kostbare water in allerlei vaatwerk op te vangen, laat zich beter gevoelen dan beschrijven.
Gewoonlijk is er op de zeeposten overvloed van wild en visch; dit was ook hier het geval. Op eene groote bank, die zich bij den post ver in zee uitstrekt, gebruikt men tot het vangen van zeevisch een nagenoeg 100 voet lang en 6 voet hoog of breed net. Wanneer de vloed opkomt, loopen twee mannen met het eene einde tot aan den hals in 't water, terwijl twee andere met het tegenovergestelde einde langzaam op het strand voortgaan. Plotseling zwenken de buitenste naar het land en de visschen worden in eenen grooten, in 't midden van het net aanwezigen zak gevangen. Wanneer men nu het net aan land trok, zag men een gewemel van de zonderlingste gedaanten. Roggen met verbazend groote, stekelige staarten, haaijen en zaagvisschen en den zonderlingen hamerhaai (Carcharias) zag men met allerlei soorten van welsen (Silurus) die zoowel in zoet als zout water hier in overgroote menigte voorkomen. Heeft men eenige uren op deze wijze gevischt, dan wordt de vangst gedeeld en ieder maakt zijn aandeel klaar, zoo als hij zelf verkiest.
Bij het visschen in de grachten der katoenvelden gaat men anders te werk. Hier vangt men met 6 voet breede en even zoo lange netten, die de negers uit katoen breijen,

{==155==} {>>pagina-aanduiding<<}

eene menigte Kwikwi, die in deugd en grootte die der overige koloniën overtreffen 1). De soep van dezen visch behoort tot de lekkernijen van Guyana. Wij bragten altijd, wanneer wij uit visschen geweest waren, eene zoo rijke vangst t' huis, dat wij die ter naauwernood konden voortslepen. Dikwijls ving men in de grachten ook jonge kaaimans, die op hunne wijze insgelijks vischten en ons door het geweldig slaan met hunnen staart somtijds grooten schrik aanjoegen.
Men vindt den kaaiman (Alligator sclerops) overal zeer menigvuldig en wel altijd in het water, waarboven hij den kop halverwege uitsteekt. Ik heb er nooit een' gezien, die langer dan 6 voet was; reeds de zoodanige zijn zeldzaam. Wijfjes van 4 voet, die echter op verre na nog niet volwassen zijn, leggen hare eijeren op den oever der rivieren en kreken in aangespoeld rijs, alsmede op vochtige plaatsen. Deze eijeren zijn iets grooter dan hoendereijeren, aan beide einden gelijkelijk afgerond, vuil wit en met eene poreuse korst overtrokken. De Indianen eten zeer gaarne het vleesch en de eijeren, ook de Franschen zijn groote liefhebbers van het eerstgenoemde.

{==156==} {>>pagina-aanduiding<<}

Eens bragt men mij eene buidelrat van het vrouwelijk geslacht (Didelphis tricolor). Zij was zoo groot als een eekhorentje, had eenen spitsen kop, groote naakte ooren, groote, zwarte, eveneens als bij de ratten vooruitstaande oogen en eenen langen, naakten rolstaart. De kleur was bruinachtig; boven elk oog bevond zich eene zwarte vlek, de borst en de buik evenwel waren okergeel. Ik sloot haar in eene kooi op, waarin men ze kon waarnemen, zonder door haar gezien te worden. Tot voedsel gaf ik haar water en gekookte visch. Den anderen dag vond ik een jong, zoo groot als eene muis, dat even goed vrat als zijne moeder. Langzamerhand kwamen er nog drie voor den dag, die alle daags te voren in den digtgesloten buidel der moeder waren verborgen geweest. Het was allervermakelijkst, de kluchtige bewegingen dezer diertjes te zien, wanneer zij om de oude heenliepen; doch bij het minste geruisch namen zij de wijk in den buidel. Ten gevolge van het rijkelijke voedsel werden de jongen spoedig groot, zoodat de moeder hen alle vier niet meer kon herbergen, en eerst een, vervolgens twee en ten laatste drie die beschutting moesten missen: zij, die er buiten bleven sloegen hunne staartjes om de oude heen. Het water slobberden zij even als de honden, ook aten zij eveneens als deze; doch gebruikten veelvuldig hunne voorpooten op de wijze der apen. Zij werden nooit tam, maar bliezen en floten, wanneer men de kooi naderde. Zij hebben een buitengemeen taai leven. Van tijd tot tijd ontsnapten zij mij alle.
Even rijkelijk als de vischvangst, doch moeijelijker dan deze, is de jagt op watervogels. In de beide eerste maanden van het drooge jaargetijde, wanneer de groote moerassige savannen, die achter de katoen-plantagiën liggen, uitdroogen, vergadert daar eene ongeloofelijke menigte watervogels, die er alle overvloedig voedsel vin-
{==157==} {>>pagina-aanduiding<<}
den en op dien tijd het vetste zijn. Daar deze savannen meer dan drie uren van den post verwijderd liggen, en er geen drinkbaar water te vinden is, was er bij het detachement slechts één soldaat, die zich niet door de moeijelijkheden dezer jagt liet afschrikken, en door den verkoop zijner buit veel geld verdiende. Ik was nieuwsgierig om ook deze jagt te leeren kennen en vergezelde hem op zekeren dag.
Wij verlieten den post des avonds en overnachtten op de plantagie Providence. Met zonsopgang waren wij op den dijk, waardoor de landerijen dezer plantagie van de savannen gescheiden zijn. Van de laatstgenoemde laat zich geen bekoorlijk tafereel ontwerpen. Naar alle zijden strekt zich eene groote, urenlange vlakte uit. Hier en daar is zij met vaal gras, riet en laag struikgewas bedekt, boven hetwelk eenige enkele, geheel drooge en half verkoolde boomstammen uitsteken, treurige overblijfsels van eenen verschrikkelijken boschbrand, die [daa]r een aantal jaren van het Opper- tot het Neder-district woedde. Op sommige plaatsen wasemen waterplassen den walgelijksten reuk uit van half vergane kreeften en visschen, waarvan het overschot alom verspreid ligt, terwijl men op andere gedeelten tot aan de knieën in eenen breiachtigen modder waadt. Tevens heeft men veel te lijden van de gloeijende hitte, en in de schaduw van het steken der moskieten. Hoe arm deze moerassen aan plantengroei ook zijn, des te meer levendigheid heerscht er van wege de dieren. Tallooze scharen groote, witte rijgers (Ardea alba), hier Sabaccu genoemd, roode ibissen, snippen en eenden houden er hun verblijf, terwijl op den grond de voetstappen van den krabodago (Procion cancrivorus), het hert (Cervus rufus), den jaguar en de buidelratten ten bewijs verstrekken, dat ook viervoetige dieren hier hun voedsel zoeken.
Wij vervolgden in de grootste stilte wel een half uur onzen weg over waterplassen en over omgevallen boomen,

{==158==} {>>pagina-aanduiding<<}

toen wij op eens, den hoek van een klein boschje omslaande, de geheele vlakte, zoo ver het oog reikte, met rijgers als met sneeuw bedekt zagen. Het geraas der stemmen van zoo vele duizenden is oorverdoovend, en met een naar den donder gelijkend geruisch verhieven zij zich bij onze aannadering in de lucht. Daar zij mager zijn, worden zij weinig geschoten, doch hunne vederen zijn zeer dienstig voor bedden. Uit eenen hoop roode ibissen werden er 17 in een schot gedood. Met verwondering zag ik hoe mijn kameraad een aantal snippen, die verstrooid rondliepen, bijeen lokte. Ofschoon zij hem zeer wel zagen, vereenigden zij zich op een zacht, eigenaardig fluiten bij hoopen en konden dus gemakkelijk geschoten worden. In een enkel schot vielen er ruim 40 stuks; zij hadden de grootte eener duif en waren uiterst vet en zeer smakelijk. Deze soort wordt hier Pluvieren 1) genoemd.
Verder landwaarts in stieten wij op groote vlugten van

{==159==} {>>pagina-aanduiding<<}

wilde eenden, van welke mijn jagtgenoot insgelijks eenige dozijnen schoot. Men vindt van deze hier vier soorten, waarvan eene der grootste, de muskus-eend, somtijds 12 pond weegt 1). De andere zijn veel kleiner dan de gewone tamme eend, doch hooger op de pooten. Zij vliegen altijd in groote vlugten, onder een aanhoudend gefluit, terwijl de muskus-eend slechts in kleine troepen of bij paren wordt aangetroffen. Allen nestelen in moerassen op den grond. Nadat nog eenige, veel met ooijevaars overeenkomende vogels, van eene manshoogte, met eenen langen dikken bek (Negerkoppen genaamd) geschoten waren, namen wij tegen den middag de terugreis aan. Wij konden met ons beiden deze menigte wild onmogelijk verder dragen dan tot op den dijk. Daarom ging mijn kameraad op de plantagie Providence eenen neger halen, die het ons naar den post hielp dragen. Nadat ik mijn aandeel ontvangen had, verkocht mijn kameraad het overige aan de manschappen van het detachement en aan de burgers. Ik heb nog eenige malen alleen deze savanne bezocht, doch bezat te weinig bekwaamheid en geduld om veel op te doen en kon hetgeen ik geschoten had, zeer gemakkelijk zonder de hulp van een neger naar huis dragen.

{==160==} {>>pagina-aanduiding<<}

Wij waren met ons zessen korporaals op den post, van welke zich altijd bij beurten een aan boord van den kolonialen schoener bevond, en om de 8 dagen door eenen anderen afgelost werd. De beurt kwam nu ook aan mij, hoewel ik er geenszins naar verlangde; want het is alles behalve aangenaam in de kleine ruimte van den schoener met negers en Indianen te moeten logeren, de uitwasemingen dezer lieden en den reuk van teer en scheepsproviant altijd in den neus te hebben. Behalve den kapitein en den stuurman, waren er 6 soldaten, 6 negers en 8 Indianen aan boord. Door het altijddurend slingeren van het vaartuig, ofschoon dit voor anker lag, was ik aanhoudend zeeziek. Bezigheid hadden wij natuurlijk niet. De soldaten sliepen of speelden den geheelen dag, dit deden ook de negers, en de Indianen lagen in hunne hangmatten, waar zij elkander wederkeerig met twee mosselschelpen het in hun gezigt en op hun lijf ontkiemende haar uittrokken. Over dag beschutte een boven het vaartuig uitgespannen zeil ons voor de stralen der zon, en in de koelte van schoone avonden vermaakten wij ons met elkander het een of ander te verhalen.
De Indianen waren allen jonge kerels, die ons veel te doen gaven. Op zekeren dag had ik gelegenheid hunne bekwaamheid in het zwemmen te bewonderen. De kapitein was met hen op den post geweest, van waar zij beschonken terug kwamen. Twee van hen kregen twist met elkander en de een verlangde van den kapitein naar den post teruggebragt te worden, omdat hij niet langer bij zijnen kameraad wilde blijven. Men lachte natuurlijk over dit verzoek. Hij echter pakte zijne hangmat, pijp, boog en pijlen bijeen, daalde er meê langs het ankertouw in zee af en zwom plotseling naar den wal toe. Het was juist ebgetij en de kapitein vreesde daarom, dat de stroom den zotten kerel ver naar zee zou drijven, of dat hij eene prooi

{==161==} {>>pagina-aanduiding<<}

der haaijen mogt worden, en liet hem door den stuurman en twee matrozen naroeijen, ten einde hem op te vangen. De zwemmer echter bespeurde naauwelijks hun oogmerk, of duikte telkens onder water en ontsnapte wanneer zij op het punt waren hem te grijpen. Eensklaps verdween hij op nieuw en kwam niet weder te voorschijn, zoodat wij niet anders meenden, of hij was verongelukt, doch kort daarop zagen wij hem overdekt met modder, evenwel beladen met al zijne medegenomen goederen, aan wal stappen. Hij liep nu uit al zijne magt naar het wachthuisje, van waar hij over de Nickeri zwom, die hier zoo breed is als de Rijn. Den volgenden dag kwam hij, na zijnen roes uitgeslapen te hebben, terug.
Ik deed onderscheiden keeren met den kapitein uitstapjes naar den Corantyn en de daarin liggende eilanden; onze Indianen gingen bij zoodanige gelegenheden op de jagt en bragten altijd een of ander wild mede.
Driemaal was ik aan boord van dezen schoener, Beschermer geheeten, gedetacheerd en wij verheugden ons hartelijk, toen eene kleine oorlogsbrik dien afloste en nu aldaar geene wacht meer behoefde betrokken te worden. Daar de vele wachten op den post en den voor de monding der kreek liggenden schoener aan de slaven van het district het ontvlugten te water, zoo al niet geheel onmogelijk dan toch zeer moeijelijk maakten, zoo beproefden eenigen te voet naar den Corantyn te ontkomen.
In het begin van November ontvingen wij het berigt, dat twee negers van de plantagie Waterloo langs dezen weg ontvlugt waren. Men loste oogenblikkelijk twee kanonschoten als sein voor den schoener, van waar terstond eene sloep naar den post gezonden werd. Onmiddellijk kregen drie patrouilles last, de vlugtelingen te vervolgen. Zes man moesten zich dadelijk naar de Nannay-kreek begeven, die zich op de nederlandsche zijde bevindt, en boven het

{==162==} {>>pagina-aanduiding<<}

eerste eiland in den Corantyn uitloopt. Deze bleven daar geposteerd. Drie andere moesten met de groote boot van den post aanhoudend langs de kust kruisen, en vier man zouden onder bevel van eenen korporaal door de moerassen den Corantyn zien te bereiken, waar zij zich met het detachement aan de Nannay-kreek moesten vereenigen.
Nog nimmer eene boschpatrouille mede gemaakt hebbende, verzocht ik den kommandant mij het bevel over de laatstgenoemde toe te vertrouwen. Wij voeren nu tegen 5 uur des avonds naar de plantagie Margarethenburg, van waar wij den volgenden morgen onzen togt door de moerassen zouden ondernemen. Wij ontvingen levensmiddelen voor vier dagen en waren met geweer en sabel gewapend. Tot slaapplaats wees men ons een vertrek aan, waarheen wij ons zonder licht begaven, ten einde de moskieten niet aan te lokken. Hier was de vloer een voet hoog met ongeschilde koffijboonen bedekt. Wij tastten in het duister rond en maakten onze legerstede gereed. De soldaten begroeven zich onder de koffij, om door de moskieten niet geplaagd te worden. Ik vond toevallig in eenen hoek een hoop linnengoed, waarvan ik een gedeelte over de koffijboonen uitspreidde en mij met het andere toedekte. Met het aanbreken van den dag maakten wij ons reisvaardig. Thans eerst bespeurde ik tot mijne ontsteltenis, dat ik tot mijn leger de pas gewasschen hemden van den planter gebezigd had, die men den volgenden dag wilde strijken, en die door mijne met traan gesmeerde schoenen voorzeker niet helderder geworden waren.
De bastiaan der plantagie geleidde ons naar den uitersten dijk, van waar zich een onoverzienlijk, met riet en biezen bewassen moeras uitstrekte, dat wij nu in eene zuidwestelijke rigting moesten doorwaden. Wij marscheerden ook meestentijds tot aan de knieën in den modder door het riet,

{==163==} {>>pagina-aanduiding<<}

dat zoo digt bijeen stond als koren op het veld, en soms wel 12 voet hoog was. Millioenen van mieren kropen er op rond en vielen op ons neêr; deze veroorzaakten een jeuken, dat bijna niet om uit te staan was. Bij beurten moest een van ons de voorste zijn, met de sabel het riet afhouwen, of, indien dit al te digt opeen stond, op den grond drukken om voor de overigen eenen weg te banen. Men kan ligtelijk nagaan hoe moeijelijk en vermoeijend dusdanige togt is en hoe langzaam men vooruit komt.
Tegen den middag bereikten wij eene zandplaat die, wel 4 voet hooger liggende dan het moeras, met hooge boomen bedekt was, en waar wij eenige rijpe Papayas (vruchten van den meloenboom) vonden. Ik klom op een' der uiterste boomen, ten einde den omtrek op te nemen, en ontdekte, dat het bosch, waar wij ten minste eenen droogen weg hoopten te vinden, nog wel vier uren verwijderd was.
Tot dusver waren wij altijd zuidwestwaarts voortgegaan, in welke rigting de Nannay-kreek moest liggen; doch thans weigerden mijne soldaten eenparig, mij verder in die rigting te volgen, omdat naar het westen het bosch veel spoediger te bereiken was. Wij verlieten derhalve de zandplaat weder en vervolgden onzen marsch in het moeras. Op sommige plaatsen was dit met boomen begroeid, die geheel en al met stekels bezet zijn. Zij behooren tot de vlinderbloemige (Papiloniaceën) en worden op vele koffij-plantagiën in rijen geplant, om in hunne schaduw den groei der koffijboomen te bevorderen, daar deze geen zon kunnen verdragen. In die zelfde streek komen kleine, ongeveer 8 voet hooge palmen voor; deze zijn insgelijks met 4 duim lange, zeer scherpe stekels voorzien. Zij stonden dikwijls zoo digt opeen, dat men eenen weg door hen heen moest hakken, en dan nog aan alle zijden gestoken werd. Onze broeken en hemden, waarvan wij echter juist

{==164==} {>>pagina-aanduiding<<}

niet de beste aangetrokken hadden, werden aan flarden gescheurd. - Behalve eene groote aboma-slang, die haren kop uit het water stak, en eenige roofvogels, die op oude, half verbrande, door termieten uitgevreten boomen zaten, zagen wij geen wild.
Des avonds ten zes uur hadden wij het bosch nog niet bereikt en waren wij dus verpligt in het moeras ons nachtverblijf te houden. Wij hieuwen daarom bij eenen ouden, verdroogden boom met onze sabels eenen grooten hoop riet af om eene drooge legerstede te hebben en lieten den boom, die reeds bij den eersten houw met de sabel kantelde, er op vallen. Weldra brandde een vrolijk vuur, waaraan wij spek en bananen roostten, terwijl het moeras ons drinkbaar water in overvloed leverde. Vermoeid door den marsch van dien dag, legden wij ons bij het vuur neder en, na onze geweren om het lijf vastgegespt te hebben, sliepen wij weldra even gerust als in onze hangmatten, ondanks alle mieren en termieten van den boom, die bij ons eene wijkplaats zochten.
Met het aanbreken van den dag verlieten wij ons bivouac en trokken verder. Langzamerhand werd het moeras drooger en het riet werd door struiken en gras vervangen Wij vulden voor de laatste maal onze veldflesschen uit het moeras, dronken ten overvloede zoo veel wij slechts konden, en marscheerden door de struiken, waar men nog steeds met de sabel eenen weg moest banen, naar het voor ons liggende bosch. Wij hoorden thans duidelijk de branding der zee. Plotseling hieuw de voorste in een nest van blaauwe Capassi-marabonzen 1), eene soort van

{==165==} {>>pagina-aanduiding<<}

groote horzels, wier nesten somtijds twee voet lang zijn en aan de buitenzijde als met ringen omgeven schijnen, die eenigzins gelijken naar die van den armadil (Capassi), van waar deze insekten hunnen naam gekregen hebben. Hij bespeurde het gevaar, wierp zich op den grond en verborg zoo goed mogelijk zijn gezigt. Ik bevond mij onmiddellijk achter hem en ontving van de vertoornde insekten vijf of zes steken in gezigt en schouder, zoodat ik van pijn meende razend te worden. De gewonde deelen zwollen vreeselijk op, doch gelukkig ontstond er geene koorts; door deze met jenever te wrijven, verminderden de pijn en de zwelling.
Wij bevonden ons thans eindelijk in het bosch, dat zich bij eene breedte van ongeveer een kwartier uurs langs den oever van den Corantyn uitstrekt. Tallooze gaten van krabben waren in den bodem aanwezig; deze bestond uit eenen kleiachtigen modder, waarin men somtijds tot aan de knieën wegzakte. Dikwijls bleven onze schoenen er in steken, en het kostte veel moeite ze er weder uit te halen.
Wij bereikten het strand en nu bleek het dan ook dat wij, zoo als ik voorspeld had, door onze rigting te zeer naar het westen te nemen, veel te ver van de plaats onzer bestemming aangeland waren. Wij zagen de schoorsteenen van Mary's-hope aan den overkant der rivier en ver,

{==166==} {>>pagina-aanduiding<<}

zeer ver het Papegaaijen-eiland, dat zich nagenoeg op de hoogte bevindt, waar de Nannay-kreek in den Corantyn valt.
Op eene zandbank klouterden wij over duizenden afgeschilde boomen, die ons den weg versperden, en namen onze rigting naar het zuiden. Er heerschte eene gloeijende hitte; daardoor ontstond spoedig dorst, dien wij niet konden lesschen, omdat ons water reeds verbruikt was. Alle bladen aan de boomen waren ten gevolge der langdurige droogte als met eene korst van zout overtrokken, en het water der rivier was zoo zout als dat der Doode zee. Den ons nog overgebleven jenever deelde ik lepelsgewijs uit om den mond te kunnen bevochtigen.
Des avonds ten 5 uur kwamen wij aan het einde der zandbank en moesten thans onzen togt weder in den modder vervolgen. Doch de opkomende vloed dreef ons weldra weder in het bosch terug, waar wij genoodzaakt waren nachtverblijf te houden. Moedeloos en bijna buiten staat een woord te spreken, zochten wij in het bosch naar een weinig water, totdat de duisternis aan dit zoeken een einde maakte. Met een lepel schepte ik uit alle gaten, doch het daarin aanwezige water was niet te gebruiken, en het weinige, dat wij in eenen hollen boom gevonden hadden, verwekte oogenblikkelijk hevig braken en diarrhee. Om ons voor de moskieten te beschutten, maakten wij vier vuren aan, in welker midden wij onze slaapplaats gereed maakten. Niemand dacht aan eten.
Ik herinnerde mij vroeger gelezen te hebben, dat men in Holland aan den kant der zee putten kan graven, die goed, drinkbaar water geven, indien zij dieper dan de laagste eb en hooger dan de hoogste vloed aangelegd zijn. Ofschoon ik nu zeer wel begreep, dat, indien men zulks hier wilde aanwenden, men 15-18 voet diep zou moeten graven, wilde ik nogtans, niettegenstaande wij

{==167==} {>>pagina-aanduiding<<}

van geene werktuigen voorzien waren, het onmogelijk schijnende beproeven. Op de hulp der soldaten durfde ik bij dit werk niet rekenen, daar zij het belagchelijk vonden, vergeefsche moeite te doen. Ik sneed nu met mijn mes in eenen kring van ongeveer 3 voet diameter alle wortels uit den grond, wroette de aarde er uit, dat juist niet zeer moeijelijk viel, en stootte op eene laag kleiachtigen, harden modder, die ten naastenbij 3 voet dik was en spoedig uit den weg geruimd kon worden. Thans vond ik zand, en op eene diepte van 5 voet borrelde water op, dat zoet en drinkbaar was. Toen de soldaten het gevolg mijner pogingen zagen, wilden zij mij gaarne helpen. Het zand werd in onze politiemutsen er uitgewerkt, waarbij zij die boven waren op den buik moesten gaan liggen, om het van mij aan te nemen. Daarna klom ik uit de opening, liet het water zich vergaderen en van vuiligheden bezinken. Onderwijl waschte ik mij in de rivier, en verkwikte daarna mij zelven en de overigen met het water onzer bron. Dit was wel is waar niet zoo goed als het regenwater, doch zeer helder en drinkbaar. Wij haalden den nog overigen voorraad van bananen en spek voor den dag en hielden eenen heerlijken maaltijd.
De helder brandende vuren en een gunstige zeewind verdreven de moskieten, en wij sliepen gerust, ons over den weg, dien wij den volgenden dag moesten afleggen, niet bekommerende, toen omstreeks middernacht een troep brulapen op de boomen boven ons een helsch geschreeuw aanhieven, en wij verschrikt uit onzen slaap opsprongen. Wij bliezen het vuur, dat bijna geheel uitgebluscht was, wederom aan, en het schijnsel daarvan dreef deze rustverstoorders spoedig op de vlugt.
Den volgenden morgen, na in plaats van met koffij ons met water ververscht en onze veldflesschen insgelijks er mede

{==168==} {>>pagina-aanduiding<<}

gevuld te hebben, verlieten wij met een zwaar hoofd onze legerplaats en marscheerden door dik en dun verder. Eene zandplaat, die zich ter breedte van eenige schreden langs den oever uitstrekte, verligtte aanvankelijk onzen marsch, ofschoon wij gestadig tusschen lianen en stekelige palmen door moesten heen worstelen. Hier vond ik eene schildpad, welke ik met mijn sabel opende, om ten minste zijn vleesch in den broodzak te kunnen meênemen, daar zij te zwaar was om ze te dragen. Het bosch werd al digter en digter, en de vloed liet ons niet toe langer langs den oever te marscheren. Om eenen stap in deze wildernis voorwaarts te kunnen doen, moesten wij ons vooraf vijf minuten lang met de sabel eenen doortogt banen. Aan drie zijden waren wij door lianen omringd, waarvan sommige de dikte van bindtouw, andere zelfs die van een kabeltouw hadden; alle struiken en boomen waren er mede omgeven en aan de vierde zijde bruisten de golven van den vloed door de wortelen der struiken, zoodat wij van tijd tot tijd geheel en al met het vuile water bespat werden. Wij legden, hoe ongeloofelijk het ook schijnt, eenen weg van eenige honderden schreden op de takken der boomen af, zonder den grond aan te raken, ja somtijds bevonden wij ons 15 voet boven dezen en het kostte niet weinig moeite het geweer na te slepen.
Het was onmogelijk op den duur aldus even als de apen te reizen, weswege wij besloten de eb af te wachten en dan of terug te keeren of verder te gaan, indien het strand uit een niet al te weeken modder bestond. Wij bleven dus op de takken zitten en kregen gelukkig weldra eene boot in 't oog, die den Corantyn opwaarts voer. Een hemd, dat vroeger wit was geweest, werd aan een stok gebonden en daarmede geseind; ook waren wij zoo gelukkig uit onze, met modder bedekte geweren twee schoten te doen, waarop de manschap der boot, uit vier Indianen bestaande,

{==169==} {>>pagina-aanduiding<<}

wier bestemming de Nannay-kreek was, ons bespeurde en opnam. Naauwelijks zaten wij in de boot, of een geweldige plasregen, de eerste na vele maanden, spoelde ons allen modder van het lijf.
De beide ontvlugte negers hadden ten naastenbij denzelfden weg naar den Corantyn ingeslagen als wij en, na den oever er van bereikt te hebben, eene onzer kruisende booten aangeroepen, in het denkbeeld dat het eene engelsche van de tegenover liggende plantagie was. Zij werden dan ook metzeer veel bereidvaardigheid opgenomen; doch spoedig waren zij in de gelegenheid om hunne dwaling in te zien, daar men hen, in plaats van aan hun verzoek te voldoen, om hen naar den overkant te brengen, naar den post Nickeri stuurde.
In de Nannay-kreek troffen wij nu het op ons wachtende detachement aan. Een schotel vol warme bananen en het vleesch der schildpad werd gemeenschappelijk genuttigd, en des avonds voeren wij in drie uren naar den post terug, terwijl ons die zelfde afstand eenen hoogst moeijelijken marsch van drie dagen gekost had.
Weinig dagen na mijne terugkomst van deze vermoeijende expeditie voer ik met de waterpont naar de Boven-Nickeri, om zoet rivierwater voor het detachement te halen. Dit geschiedde in het drooge jaargetijde om de acht of tien dagen. De daartoe gebezigde pont was een open vaartuig, met ongeveer 30 vaten geladen, die boven de monding der Maratacca gevuld werden, wanneer de tijd der eb bijna voorbij en dus het water het zuiverst was.
Op den avond van den derden dag waren wij op onze terugreis en digt bij de plantagie Krabbehoek, toen de negers mij opmerkzaam maakten op eene groote slang, die op den oever in het slijk lag. Aanvankelijk zag ik niets als eenen met modder en aangespoelde bladen bedekten, vormloozen klomp, en eerst nadat de stuurman er met de riem op instootte, kon men de gevlekte huid van het dier

{==170==} {>>pagina-aanduiding<<}

onderscheiden. Door een stoot als die welke met de riem was toegebragt, zouden zeker bij een mensch alle ribben gebroken zijn geworden; doch het ondier scheen dien niet eens gevoeld te hebben. Ik was derhalve van oordeel, dat het dood en door den vloed aangespoeld was en wilde het in de boot trekken; doch de negers verzekerden mij, dat het dier noch dood noch ziek was, en dat een schot er op gelost, mij weldra van het tegendeel zou overtuigen. Daarom schoot ik met ligten hagel blindelings in den klomp, waarna zich de kop uit het midden van het ineengerolde ligchaam verhief en zich op de andere zijde legde. Thans voeren wij zoo digt mogelijk aan den oever, en ik schoot andermaal op eenen afstand van naauwelijks drie passen. Met eene snelheid, die men bij zulk een traag dier niet zou verwacht hebben, schoot de slang thans wel 12 voet in de hoogte, om met geopenden muil op mij neêr te storten. Op dezen aanval was ik zoo weinig verdacht geweest, dat ik hals over kop in 't vaartuig viel, terwijl de stuurman, een boomsterke neger, het woedende dier met den roeispaan aanviel; dit kronkelde zich eindelijk in zijne blinde woede er om heen en beet in het ijzerharde hout. Ondertusschen was ik van den schrik bekomen en had mijn geweer voor de derdemaal geladen. Ik zette den loop er van op den kop der slang, die nu door het schot terstond gedood werd.
Met vereenigde krachten trokken wij haar alsnu in 't vaartuig, waarna ik op dringend verzoek der negers haren kop en staart afhieuw. Den volgenden morgen sleepten wij haar aan wal en naar de kazerne, waartoe zes man vereischt werd; want zonder kop en staart was zij nog 26 voet lang en had eene middelmatige mansdikte. Ik was van gevoelen, dat hare traagheid een gevolg was van bovenmatig vreten, en werd hierin versterkt door de onevenredige dikte van haar ligchaam. Hoe verbaasd waren wij derhalve, toen men de maag leêg, doch in eenen darm 78 blazen vond, waar-
{==171==} {>>pagina-aanduiding<<}
van elke eene anderhalf voet lange slang bevatte, en die alle even als een rozekrans aan elkander geregen waren. Overigens was zij zeer mager; want het uitgebraden vet bedroeg ter naauwernood twee pinten. Om haar van de huid te kunnen ontdoen, trokken wij haar met veel moeite aan eenen balk der kazerne op, die zich ongeveer 20 voet boven den grond bevond. Vervolgens klom er een ‘à la Stedman’ tegen de slang op, om het vel los te maken. Van het vleesch nam ik eenige stukken, die als beefsteak en als ragout gereed gemaakt werden; doch er deden zich weinige liefhebbers voor op, ofschoon het vleesch blank en smakelijk was. Het overschot wierpen wij op de zandbank, waar met opkomenden vloed de haaijen er zich aan vergastten. Het vel had ik van buiten tegen de kazerne gespijkerd; doch het kromp zoo ineen, dat het nergens meer voor te gebruiken was.
De dienst op den post was vrij zwaar en vermoeijender dan die te Paramaribo. Inzonderheid leden wij korporaals er door; want wij hadden slechts twee, hoogstens drie nachten vrij, en op de wacht konden wij, voornamelijk wanneer er minder wind was en de moskieten dus vrij spel hadden, geen oog digt doen. De wachtkamer was zoo zwart als een schoorsteen; want alleen door rook kon men het helsche ongedierte verdrijven. Op wandelingen was men gestadig in wolken van deze lastige insekten gehuld, en stil staan was in 't geheel niet mogelijk.
Op den post bevond zich eene kleine kerk, waarbij een protestantsch zendeling was aangesteld, om aan de negers Gods Woord te verkondigen. Ook wij soldaten moesten somtijds de kerk bezoeken, en elken zondag moest de korporaal der wacht de order van den landdrost bezorgen, waarbij deze bepaalde of er kerk voor de soldaten zou zijn of niet. Meestentijds behoefde er geen voor ons gehouden te worden; den goeden predikant viel telkens een steen van

{==172==} {>>pagina-aanduiding<<}

't hart, wanneer de korporaal deze tijding overbragt, en hij, die daarmede belast was, ontving dan altijd een goeden borrel tot belooning. Wanneer er kerk zou zijn, studeerde de goede man zich half dood, ten einde ons met leerzame verhalen te onderhouden. Daarom vervulden keizer Nero en andere verblinde heidenen altijd eene voorname rol in zijne predikatiën, en de ongemanierde gemeente zat somtijds overluid te lagchen.
In de eerste maanden van het jaar 1839 werd de schoener, die als wachtschip hier gestationeerd was, door eene kleine oorlogsbrik vervangen, en hierdoor kwam er in het eentoonige leven der bewoners op Nickeri eenige afwisseling. De zeeofficieren bezochten dikwijls den post en de plantagiën, en men hoorde van bals en soirées.
Reeds langen tijd had ik gewenscht de dorpen aan de Boven-Maratacca te bezoeken, en kreeg door de welwillendheid van mijnen kommandant, die bij het gouvernement zijn ontslag als landdrost aangevraagd en ook verkregen had, de vergunning er toe. Daar hij de reis naar de stad door het binnenland ondernam, maakte ik van die gelegenheid gebruik, om met hem tot aan den indiaanschen post aan de Maratacca te varen. In het laatst van Mei verlieten wij onder eenen hevigen stortregen den post, en kwamen met het aanbreken van den dag bij de Indianen aan. De kommandant vervolgde zijne reis en ik huurde eenige Indianen, om mij naar de hooger op liggende dorpen te brengen. François, de posthouder wilde zelf mij derwaarts vergezellen en tegen den middag voeren wij met eene kleine corjaal de Maratacca op. Door de hevige regens was de waterstand ongemeen hoog, terwijl een geringe vloed onze vaart weinig begunstigde.
Wij hadden zes sterke Indianen aan boord, die onder aanhoudenden boert uit al hunne magt roeiden. Het was een

{==173==} {>>pagina-aanduiding<<}

sombere, regenachtige avond, en wij waren allen blijde, toen wij de werkplaats van eenige neger-timmerlieden, die hier planken zaagden, bereikt hadden. In de hut dezer lieden hingen wij onze hangmatten op, en sliepen eenige uren, tot dat de maan was opgekomen. Het had opgehouden met regenen en aan het hemelgewelf schitterden tallooze sterren. Er heerschte eene doodelijke stilte rondom ons, die alleen afgebroken werd door het gekwaak der boomkikvorschen.
Om eenen grooten omweg, dien de Maratacca maakt, af te snijden, voeren de Indianen door eene hoogstens 4 voet breede opening, die ik zelfs op klaar lichten dag niet zou opgemerkt hebben, een klein kanaal binnen. Op vele plaatsen waren boomen er over heen gevallen, waarom wij verpligt waren dikwijls plat in de corjaal te gaan liggen, om ons hoofd niet te stooten.
De maan vormde slechts eene smalle, sikkelvormige streep; aan alle zijden waren wij van het digtste bosch omgeven, waardoor het pikdonker was. Hier zag ik struiken van lichtende planten op den eenigzins hoogen oever. Deze hadden eene hoogte van 2 tot 2 ½ voet, kwamen in gedaante vrij wel overeen met Asclepias carrasaviva, en hadden lange, spitse bladen. Haar glans was op verre na zoo sterk niet als dat der vuurvliegen en verspreidde een blaauw phosphorachtig licht. Daar ik volstrekt geene kennis van de kruidkunde bezat, heb ik verzuimd een exemplaar dezer zoo merkwaardige plant mede te nemen.
Met het aanbreken van den dag bevonden wij ons weder in de Maratacca. Het land werd langzamerhand hooger en het schoonste bosch van opgaande boomen strekte zich langs de oevers der kreek uit; met de verwonderlijkste krommingen komt deze uit het zuidwesten en stroomt in eene noordoostelijke rigting naar den Corantyn.

{==174==} {>>pagina-aanduiding<<}

Door den aanhoudenden regen werden wij ook heden doornat; over het algemeen is in dit opzigt de maand Mei de ergste van het jaar. Tegen den middag vonden wij eene kleine hut, die door eene familie der Arrauwaken bewoond was. Hier werd het middag-eten gekookt, en bovendien onthaalde men mij op Cumu, die men bij gebrek aan suiker met het meel der vrucht van den lokust-boom zoet gemaakt had 1). Wij bragten vervolgens den halven nacht wederom in eenige ledig staande hutten door, en bereikten vóór het aanbreken van den dag de landingsplaats der savannen-dorpen. Van de plaats, waar wij een gedeelte van den nacht hadden doorgebragt, hadden wij vuur medegenomen, en weldra verhief zich een helder vuur, waarbij wij ons nedervleiden en den dag afwachtten. Onze Indianen gaven op hunne fluiten een concert, ten einde aan hunne vrienden kennis van hunne aankomst te geven.
De Maratacca zal hier ongeveer 60 voet breed zijn. Hare oevers zijn heuvelachtig en met opgaande boomen begroeid, waarachter zich onoverzienlijke savannen, waarschijnlijk tot aan den Corantyn uitstrekten. In het drooge jaargetijde kan de kreek gemakkelijk doorwaad worden. Volgens het zeggen der Indianen zou zij met den Corantyn in gemeenschap staan; indien dit zoo is, houd ik mij overtuigd, dat de zamenvloeijing niet ver van dit punt

{==175==} {>>pagina-aanduiding<<}

plaats vindt. In elk geval zal de afstand der savannendorpen van den regter oever des Corantyns niet grooter zijn dan tien uren; dit is in zoo ver van groot belang, omdat vele plantagie-negers aan de Maratacca werken, en door deze kreek of door de langs haar zich uitstrekkende savannen eenen gemakkelijken en veiligen weg naar de engelsche kolonie nebben.
Bij het aanbreken van den dag verschenen meerdere Indianen, die onzen dram vlijtig aanspraken en ons vervolgens naar hunne dorpen vergezelden. Langs den weg derwaarts bevonden zich groote cassave-velden, die zich tot aan de savannen uitstrekten. Nadat wij ongeveer tien minuten voortgegaan waren, hadden wij den zoom van het bosch bereikt, en wij zagen eene groote savanne voor ons, die op sommige plaatsen zacht opwaarts liep, en zich meerdere uren ver naar het westen scheen uit te breiden.
Gelijk in de savannen der Casawinika en Saramacca de mauritius-palmen de overhand hebben, omdat de meer vlakke bodem beter de vochtigheid bewaart, waaraan deze zoo zeer behoefte gevoelen, eveneens zijn hier de awara palmen buitengewoon talrijk. Men vindt ze hier van eene hoogte, die zij elders nooit bereiken, zoowel langs den zoom der bosschen verspreid, als in kleine schilderachtige groepen bij elkander staande.
Met duizenderlei bloemen waren de boomen in het hooge bosch, dat deze vlakten insluit, getooid. Ten gevolge der veelvuldige regens bezat niet alleen het groene loofdak eene heerlijke, frissche kleur, maar zelfs het gras en de bloemen, die den zandigen, anders onvruchtbaren bodem versierden, prijkten in vollen bloei, terwijl in het drooge jaargetijde, waarin alles verdort en verwelkt, zich aan het oog een onbehagelijk tafereel voordoet. Onder pisang-, papayas- en awara-boomen lagen de dorpen der

{==176==} {>>pagina-aanduiding<<}

Indianen verscholen. Twee er van waren door Warrow's en het derde meer verwijderde door Arrauwaken bewoond; te zamen hadden zij eene bevolking van ongeveer 200 zielen.
Wij werden door het opperhoofd dezer dorpen, die als teeken zijner waardigheid eenen stok met eenen grooten, zilveren knop droeg, allerminzaamst ontvangen, en op cassave en ananassen (meer bezat hij niet) onthaald, waartegen ik het overschot van mijnen dram met hem deelde.
De merkwaardigheden der plaats waren spoedig bezigtigd, en zij behelsde, wanneer men de fraaije ligging uitzondert, niets bijzonders, waardoor zij boven de dorpen van andere Indianen uitmuntte. Alle bewoners hielden zich onledig met het schaven of wrijven van cassave en ananas, alsmede met het bereiden van eenen drank Casiri genaamd; want binnen weinig dagen zou er een plegtige dans plaats hebben en de corjaal, benevens de troggen, waarin die lekkernij bereid werd, stonden reeds in de grootste hut. De zitbanken zijn van cederhout gesneden en zeer massief. De uiteinden er van stelden koppen van kaaimans en van kevers voor en waren blaauw en rood geverfd. Men bood mij eenen drank aan, die uit de rijpe vruchten der awara-palm bereid en zeer smakelijk was 1). De rijpe

{==177==} {>>pagina-aanduiding<<}

vruchten eenige dagen in den grond begraven, waardoor het vleesch zacht en murf wordt, zoodat het in eenen grooten trog door stampen gemakkelijk van de steenen loslaat. Vervolgens perst men dit in eene Kuri kuri, zijnde eene mand vervaardigd uit den bast eener rietachtige plant, Warimbo geheeten; men belegt deze echter vooraf digt met Heliconiën-bladen en plaatst ze vervolgens gedurende eenige dagen in het koude water der kreek, hetwelk niet door de bladen dringen kan; hierdoor wordt de olieachtige zelfstandigheid, in het vezelachtige vleesch vervat, vloeibaarder gemaakt. Eene handvol van deze massa in eene kalebas vol water uitgeperst, geeft hieraan de kleur van menie, maakt het lijvig en aangenaam zuurachtig zoet. Met suiker vermengd, is het inderdaad een heerlijke drank, en ik voor mij geef er dan zelfs boven den Cumu de voorkeur aan.
Het volkje scheen in overvloed te leven; want cassave-brood was er in menigte voorhanden en de landen bevonden zich in den besten staat. Jammer echter, dat deze welvaart slechts tijdelijk is en er maar al te dikwerf tijden komen, waarin awara, maripa en andere woudvruchten de hongerige maag moeten vullen, en wel enkel om de eenvoudige reden dat de lieden te lui zijn om te poten en te planten. Hoewel de Warrows boven anderen als luijaards bekend staan; zijn dusdanige tijden van gebrek en daaruit ontstaande hongersnood bij de Caraïben insgelijks niet zeldzaam.

{==178==} {>>pagina-aanduiding<<}

Ik heb hier eene zonderlinge wijze van groeten opgemerkt, die mij, ofschoon de beteekenis der woorden niet begrijpende, ten minste als zeer tijdverspillend voorkomt. De nieuw aangekomene wordt gewoonlijk op eten of eenen drank onthaald, en betuigt vervolgens op eenen hoogst klagenden toon zijnen dank het eerst aan het opperhoofd der hut, waarop deze niets antwoord dan ‘wan’. Daarna verrigt hij hetzelfde ten opzigte van elk mannelijk bewoner afzonderlijk, en krijgt insgelijks enkel ‘wan’ tot antwoord. Indien nu bij allen de pligtplegingen volbragt zijn, dankt men juist op dezelfde wijze den vreemdeling voor zijn bezoek, en deze beantwoordt elk met de boven vermelde formule. De Caraïben zijn op verre na niet zoo vol pligtplegingen, en betuigen hunnen dank alleen in 't algemeen en bij het ontvangen van spijs door het woord jö.
Ten huize van mijnen gastheer zag ik een paar vrouwen, die waarschijnlijk wel honderd jaar oud waren. Zij sponnen katoen en zaten in hare hangmatten, die zij nooit verlieten. Zij waren nagenoeg blind, waarom het vuurtje, dat onder de hangmatten brandde, door kinderen moest onderhouden worden. Ondanks haren hoogen ouderdom was het nog zeer dikke haar pik zwart. Bijkans in elke hut trof men honden aan; deze begonnen bij onze komst altijd vreeselijk te blaffen, en ap en, papegaaijen en andere tam gemaakte dieren stemden met hen in. Het meest opmerkelijk zijn de hoenders, die, bijna eens zoo groot als de gewone, in menigte voorhanden en daarom goedkoop te verkrijgen waren. Op de plantagiën leeft deze soort niet lang, en de daarvan voortkomende jongen gelijken niet naar de ouden.
Met eenen aap, en rijkelijk voorzien van hoenders en ananassen, nam ik de terugreis aan, en bevond mij op den achtsten dag wederom op mijnen post.

{==179==} {>>pagina-aanduiding<<}

Mijn kommandant had mij bij zijn vertrek beloofd te zullen zorgen, dat ik zoodra mogelijk wederom naar Paramaribo verplaatst werd, omdat hem bekend was, dat het mij op Nickeri geenszins beviel; want de omgang met mijne kameraden had voor mij weinig bekoorlijks, en het was hier onmogelijk om in de bosschen jagt te maken op insekten. Mijn vertrek echter werd vertraagd door een voorval, waarvan ik hier met weinig woorden melding maak, om aan te toonen, hoe listig sommige negers zijn, en hoe moeijelijk het is, hun het ontvlugten te beletten, wanneer zij daartoe eenmaal het voornemen opgevat hebben.
Verscheiden maanden voordat ik den post verliet, ontving de landdrost van wege het gouvernement berigt, dat een berucht vlugteling zich in de bosschen tusschen het Neder-en Opper-distrikt ophouden moest. Deze was namelijk reeds vóór langen tijd in eene corjaal van zekere plantagie aan de Hoerhelena-kreek ontvlugt en had zich des nachts naar Paramaribo begeven. Dáár liet hij zijn vaartuig wegdrijven en voorzag in zijn onderhoud door het stelen van levensmiddelen op de akkers in den omtrek der stad. Doch hier gevaar loopende gevangen genomen te worden, besloot hij zich naar het Neder-distrikt te begeven, waar hij vroeger gewerkt had en dus bekend was. Met dit oogmerk ontvreemdde hij op de Saramacca, werwaarts hij zich te voet begaf, op nieuw eene corjaal, voer enkel des nachts deze rivier af en kwam op die wijze, zonder gezien te worden, voorbij de militaire posten en het wachtschip. Toen hij echter in de nabijheid van het Opper-distrikt over dag zijne corjaal in eene kleine kreek wilde verbergen, werd hij door de negers eener nabij gelegen plantagie, die met visschen bezig waren, ontdekt, gevangen genomen en naar den post Coroni gebragt. Hier wist hij zich in 't gezigt eener schildwacht van zijne boeijen

{==180==} {>>pagina-aanduiding<<}

te ontdoen, en het gelukte hem te ontkomen, zonder dat men hem dadelijk miste. Uit de keuken der soldaten had hij nog een oud hemd en een gezouten visch meêgenomen.
De schildwacht, onder welker toezigt hij stond, werd ten gevolge zijner vlugt te Paramaribo tot vijf jaren vestingstraf veroordeeld.
Langen tijd vruchteloos werden door ons patrouilles uitgezonden om hem te zoeken. Eindelijk ontdekte men hem achter de kostgronden der plantagie Nursery, waar hij zich van leeftogt voorzag. Hij had in het bosch eene kleine hut gebouwd, waar hij voornemens was te vertoeven, tot dat zich eene gunstige gelegenheid opdeed, om naar de engelsche kolonie te ontkomen. Met koorden en ketens gebonden werd hij naar den post gebragt, waar hij in de beste boeijen gesloten werd. Over dag moest hij onder toezigt eener schildwacht de plaats van gras zuiveren en des nachts sloot men hem in de politie-zaal. Men wachtte slechts op eene gelegenheid om hem naar Paramaribo te vervoeren. Ondertusschen werd de kerel ziek en zoo zwak, dat men hem de boeijen moest afnemen. Hij steunde en klaagde zoo erbarmelijk, dat men meende dat zijn einde nabij was, weswege men den wachthebbenden korporaal om Godswil smeekte, hem uit de politie-zaal, waar zonder vuur de moskieten den baas speelden, te halen en in de wachtkamer in het blok te sluiten, waaraan de goedhartige korporaal gehoorgaf. Schijnbaar half dood bragt men hem in de wachtkamer en sloot zijne voeten in het blok. Naauwelijks was het donker, of hij brak met een stuk oud ijzer, dat hij in zijne Kamis (gordel om het lijf) verborgen had, het scharnier van het blok open en liep stil weg. Men sloeg nu alarm, en de geheele post kwam op de been, om den vlugteling, wiens ziekte enkel geveinsd was, te achtervolgen, doch zonder eenigen gunstigen uitslag.

{==181==} {>>pagina-aanduiding<<}

Twee dagen later kwam degene, die mij moest aflossen, uit Paramaribo aan. Doch deze trad in de plaats van den korporaal, aan wien de neger ontsnapt was, en die nu naar Paramaribo gezonden werd om voor den krijgsraad te regt te staan. Derhalve moest ik tot mijne groote spijt nog langer blijven; daarbij kwam nog de liefelijke last om op de plantagiën de herhaalde ontvlugting van den gevaarlijken kerel bekend te maken, bij welke gelegenheid ik menig schamper woord over de waakzaamheid van 60 man moest hooren.
Zes weken later werd de ontvlugte bijna op dezelfde plaats, waar hij de eerste maal gevangen werd genomen, wederom gearresteerd en onder groot gejuich naar den post gebragt. Dat men thans alle voorzorg gebruikte, om hem het ontvlugten te beletten, is na te gaan. Hij moest geboeid onder de gaanderij van het wachthuis zitten, waar de schildwacht hem gestadig in 't oog had te houden. Doch ook hier zou hij bijna wederom ontsnapt zijn; want hij maakte zich den oogenblik ten nutte, waarop de schildwacht om het tegenover liggende hospitaal de ronde deed, ten einde in de wachtkamer te sluipen, waar hij uit eene ongesloten schuiflade den sleutel zijner boeijen haalde. Toen de schildwacht, wier afwezigheid niet langer dan eene minuut geduurd had, terugkwam, zat hij weder bedaard op zijne plaats. Naauwelijks draaide deze hem op nieuw den rug toe, of hij ontsloot behendig zijne boeijen, legde deze ten spot op de tafel en liep weg. Gelukkig zag de schildwacht zulks, en hij werd spoedig achterhaald, omdat hij eenige dagen krom gesloten had gezeten en ten gevolge daarvan niet zoo hard kon loopen.
Dat het thans op nieuw stokslagen voor hem regende, en alle manschappen der wacht hem hunne verbolgenheid deden gevoelen, spreekt van zelf. Doch de landdrost, die gaarne van dien gevaarlijken kerel wenschte ontslagen te

{==182==} {>>pagina-aanduiding<<}

zijn, was voornemens hem onder mijn toezigt met de tentboot op de Nickeri en Saramacca naar de stad te zenden. Gelukkig echter kwam twee dagen later een schoener, waarop ik met twee soldaten en den gevangene, benevens 26 koeijen, die door den kapitein des schoeners werden medegenomen, Nickeri verliet.
Na eene stormachtige vaart van zeven dagen, gedurende welke vijf onzer viervoetige reisgezellen stierven, kwamen wij den 5 September 1839 te Paramaribo aan.
Alles had nu weder zijnen ouden, eentoonigen loop: wacht doen, exerceren en de dienst in de kompagnie wisselden elkander even als vroeger af; somtijds had ik ook eenen vrijen dag, waarvan ik gebruik maakte om de bosschen in de nabijheid te bezoeken.
In het laatst van October werd ik andermaal gedetacheerd, en kwam nu op den zeepost Alsimo, die bij de plantagie van denzelfden naam, aan de monding der Warappakreek ligt.
Over dezen post voerde een sergeant het bevel en de zes soldaten hadden eene zeer gemakkelijke dienst. Levensmiddelen waren er in menigte; echter moest men het regenwater anderhalf uur ver gaan halen, ofschoon dit op det plantagie in groote regenbakken in overvloed voorhanden was. Het detachement leefde echter in groote vijandschap met den directeur, die zelfs beweerde, dat de sergeant en soldaten gevaarlijker voor zijne hoenderhokken waren dan tijgerkatten en awaris (buidelratten). Deze bewering was nu ook wel niet geheel ongegrond; want menige eend en kalkoen, die zich verstoutte de korrels turksche tarwe, welke hier en daar bij de kazerne lagen, op te pikken, keerde nietmeer naar de plantagie terug. Eene oude negerin, die belast was met de zorg voor het pluimgedierte, kreeg dan geregeld eene dragt slagen. De directeur liet zelfs in den omtrek der kazerne naar veêren zoeken, om zijne klagten te kunnen

{==183==} {>>pagina-aanduiding<<}

bewijzen; doch de soldaten waren zoo slim deze met de eb naar zee te zenden.
Na een zeer vervelend verblijf van zes weken, werd ik tot mijne groote blijdschap weder afgelost en naar het hoofdkwartier teruggeroepen.

Einde van het eerste deel.



{==I==} {>>pagina-aanduiding<<}

Zes jaren in Suriname.

Tweede deel.


{==1==} {>>pagina-aanduiding<<}


{== afbeelding 
	Het fort Zeelandia.
==} {>>afbeelding<<}
    



{==3==} {>>pagina-aanduiding<<}

Zesde hoofdstuk.

Vertrek naar de Marowyne. Zeeziekte. Averij. De post Prins Willem Frederik. Eerste werkzaamheden. Omtrek van den post. Het stranden van een koopvaardijschip. Roofzucht der matrozen. Overvloed op den post. Belangrijke soirée. Het afhalen der goederen van boord. Brooddronkenheid der soldaten en matrozen. Aankomst van den kommandant. Het wrak. Een potsenmaker. Afvaart der soldaten naar Armina. Oorlogsmatrozen en Arrauwak-Indianen. Nacht-tafereelen in de bakkerij. Levenswijze, zeden en gebruiken der Caraïben. Terugkomst van den schoener. De huishoudster. Goedkoope tabak. Zeeschildpadden. Moskietenplaag. Bremsen. Werkzaamheden aan het wrak. Reis naar Armina. Het leven der soldaten aldaar. Handel. Koop van het wrak. Vaart naar het klooster Mana. De abdis. Het etablissement Mana. Bevolking. Zindelijkheid. Bereiding van de tapioca. Verdere werkzaamheden aan het wrak. Verkoop er van. Bezoek op Mana. M's twist met de abdis. De gemeene orleanboom. Gevaar op de terugreis. Mosselvangst. De Zeekoe-kreek. Treurige tijding. M's vertrek. De tschika of zandvloo. De ratelslang. Twist met eenen Indiaan. Bezoek op het fransche Leprozenhuis. Het bouwen van nieuwe huizen op den post. De Geelbakker. Ziekte. De Pompaslang. Terugreis naar Paramaribo.

Van de vier jaren dienst had ik er thans twee en een half op posten doorgebragt en meende bij den aanvang van het jaar 1840, den gewonen tijd van aflossing, in garnizoen te mogen blijven. Doch ik had buiten den kommandant gerekend, aangezien ik bevelontving om naar den afgelegen post Armina te vertrekken, waarvan de geheele bezetting afgelost werd.

{==4==} {>>pagina-aanduiding<<}

Ons detachement bestond uit den kommandant, zijnde een tweede luitenant der koloniale guides, eenen sergeant, eenen korporaal, 10 jagers en drie kanonniers. De huishoudster van den sergeant, (eene mulattin met haar kind) behoorde mede tot het gezelschap. Bovendien bevonden zich nog 10 matrozen van allerlei kleur benevens den kapitein aan boord van het schip, dat ons moest overvoeren. Dit was de schoener de Beschermer, dezelfde die vroeger op Nickeri als wachtschip gediend had en inzonderheid geschikt was, om hen, wier ligchaamsgestel tot zeeziekte overhelde, zoo ziek en ellendig mogelijk te maken.
Het ruim van het reeds op zich zelf kleine vaartuig was geheel en al opgevuld met levensmiddelen, die voor den post bestemd waren, en met de pakkaadje der officieren, zoodat er zelfs geene plaats was voor onze kisten en deze derhalve op het dek moesten blijven staan.
In het laatst van Januarij verlieten wij Paramaribo en hadden nog niet eens de monding der rivier bereikt, toen reeds de meesten onzer, en ik het allermeest, door de zeeziekte aangetast waren. Men hoorde niets dan klagen en steunen, en allen rolden door en over elkander heen. Aan eten en drinken werd, althans door mij, niet gedacht, en een aanhoudend braken verzwakte mij zoo zeer, dat zelfs de luitenant, die anders geen vriend van geven was, mij een kop koffij aanbood. Gelukkig was de reis niet van langen duur; want reeds den vierden dag 's morgens lagen wij in de monding der Marowyne voor anker.
Naauwelijks vernam men het bruisen van den vloed tegen de vele zandbanken, die deze rivier zoo gevaarlijk maken, of de kapitein gaf bevel de ankers te ligten, en zeilde onder gestadig peilen naar binnen. Nog hadden wij drie vadem water, als ter naauwernood eene minuut later de schoener met zulk een geweld op eene bank stiet, dat wij allen ten onderste boven vielen. Nu volgde

{==5==} {>>pagina-aanduiding<<}

stoot op stoot, zoodat het roer uithaakte en de looze kiel losliet. De zaak liet zich gevaarlijk aanzien, want er openbaarde zich een belangrijk lek. Er moest aanhoudend gepompt worden; en in 't algemeen werden alle mogelijke middelen in 't werk gesteld, om het vaartuig wederom vlot te krijgen. Er bestond wel is waar geen dadelijk levensgevaar, daar wij ons allen gemakkelijk met de twee booten van den schoener konden redden, doch de lading kon ligtelijk verloren gaan. De in andere gevallen zoo bezadigde kapitein wist niet meer wat hij deed; gelukkig raakte het vaartuig met het opkomen van den vloed weder vlot, en onder aanhoudend pompen bereikten wij behouden den post Prins Willem Frederik, die in de verte het voorkomen van een half vervallen indiaansch dorp had.
Des avonds ten 5 uur zetten wij, met onze goederen beladen, voet aan wal; hier troffen wij den kommandant en den officier van gezondheid van Armina aan. Dadelijk maakte men toebereidselen om den schoener te ontladen, en bijkans den geheelen nacht waren wij bezig vaten met vleesch, meel en zout naar den post te sjouwen. Van wege de tallooze menigte van moskieten was er in 't geheel niet aan slapen te denken.
De post zelf was inderdaad nog oneindig slechter dan hij van het strand af gezien ons had toegeschenen; want hij bestond slechts uit drie hutten, waarvan de eerste, aan de rivier staande, den grootschen naam van kommandantswoning droeg. Eene andere heette kazerne; deze leunde onder eenen hoek van nagenoeg 40o tegen de bakkerij, die eene tegenovergestelde rigting had aangenomen. Alle waren van palissaden gebouwd, met bladeren der pina-palm gedekt en zoo volmaakt tegen den regen en de moskieten beschut, dat, wanneer deuren en vensters gesloten waren, de geiten door de openingen tusschen de

{==6==} {>>pagina-aanduiding<<}

palissaden vrijelijk in huis konden komen. Wanneer het regende, bleef er ter naauwernood een plaatsje overig om de geweren droog te houden, en wanneer het hevig woei, nam men om gegronde redenen den wijk in de open lucht.
Een wijd veld voor eenen werkzamen geest, dacht ik, toen mij eenige dagen later de kommanderende korporaal, dien ik moest aflossen, den post overdroeg en den inventaris voorlas, waarbij hij mij met een deftig gelaat, even alsof het juweelen waren, de oude schoffels, harken enz. ter hand stelde. De gereedschappen waren over het geheel zoo oud en versleten, dat men te Amsterdam in de jodenbuurt moeijelijk slechtere zal vinden.
De tot aflossing van den post Armina bestemde soldaten werden dadelijk, daags na onze aankomst, met de groote boot van den post derwaarts gezonden. Wij ontvingen bevel den kapitein van den Beschermer bij de reparatie van zijn ongelukkig vaartuig behulpzaam te zijn. Daar de schoener, die als een voortreffelijk zeiler bekend stond, buigemeen scherp en diepgaande gebouwd was, het lek echter zich onder aan de kiel bevond, kostte het niet weinig moeite, het vaartuig zoo ver op het land te halen, dat men de schade kon verhelpen. Eindelijk was hij in zoover hersteld, dat men de kleine reis naar Paramaribo er mede durfde wagen.
In het laatst van Januarij ging de terugkeerende officier met zijne onderhebbende manschappen scheep, en ik dankte God voor de verlossing van eenen troep, waarvoor het, bij de slechte plaatselijke gesteldheid, daarenboven aan ruimte ontbrak. Ongelukkig stiet de Beschermer in den mond der rivier andermaal op eene bank, verloor het roer en kreeg zulk een lek, dat het slechts onder aanhoudend pompen mogelijk was de stad te bereiken. De reparatie van het vaartuig kostte meer dan 2000 gulden.

{==7==} {>>pagina-aanduiding<<}

's Anderendaags nadat het detachement vertrokken was, begaven zich de luitenant en de officier van gezondheid mede op weg naar den hoofdpost. De eerstgenoemde laadde zoo veel mogelijk in zijne twee booten en zeilde af, terwijl ik hem van harte eene gelukkige reis wenschte.
Thans betrok ik de kommandants-woning, die insgelijks uit palissaden bestond, doch zich in eenen eenigzins beteren toestand bevond dan de kazerne. Gelukkig was er een genoegzame voorraad van spijkers en palissaden, zoodat ik met behulp mijner vijf manschappen mijn huis eenigermate herstellen en ten minste in dien staat brengen kon, dat de geiten er geenen vrijen toegang meer hadden.
Mijne bezigheden op den post waren zeer eenvoudig en tevens gering. De bezetting, uit eenen korporaal en vijf soldaten bestaande, waaronder een bakker was, had niets te doen, dan voor haar onderhoud te zorgen, en wanneer men in eene westelijke rigting een schip op zee ontwaarde, de hollandsche vlag te hijschen en deze, wanneer het voorbij gezeild was, weder te strijken. Bovendien echter moesten de levensmiddelen, die om de drie maanden met eenen schoener van Paramaribo herwaarts gezonden werden, zoo lang bewaard worden, tot men ze van tijd tot tijd van den hoofdpost Armina liet afhalen. Deze lag ongeveer achttien uren verder landwaarts in, en diende als verdedigingsplaats tegen de Bosch-negers. De bezetting daarvan bestond uit één officier, één sergeant, 13 blanke en 6 zwarte soldaten; behalve deze bevonden er zich nog 8 negers, tot onderhouding van den post en tot het vervoeren der levensmiddelen bestemd. Met de zorg voor het hospitaal waren een officier van gezondheid en een ziekenoppasser belast.
Hoe weinig wij nu ook op onzen post te doen hadden, zoo zouden wij toch een armoedig leven hebben moeten leiden, indien men ons niet van Armina bij elke gelegenheid bananen gezonden had; want de post zelf lag op eene

{==8==} {>>pagina-aanduiding<<}

zandplaat, en de onvruchtbare bodem bragt slechts weinig awara-palmen voort, die een digt kreupelbosch vormden.
Achter den post bevonden zich moerassen, die slechts in het groote drooge jaargetijde toegankelijk waren, en langs het uit zand bestaande strand, waarop men tijdens de eb in eene westelijke rigting vijf uren ver gaan kon, liep eene strook met opgaande boomen, waaronder lokust-, wanna- en andere boomen van het hoogland gevonden werden. Hier achter strekten zich, evenwijdig aan de kust, moerassen van zoet water uit, die met biezen en gras begroeid waren. Langs het strand vond men op sommige plaatsen geheele groepen van toortsplanten (Cactus sexagonus), die somtijds 25 voet hoog en geheel en al met stekels bedekt waren. Aan deze groeiden eene menigte roode vijgen? ter grootte van eene vuist, die wel zoet van smaak, doch taai waren, en zelfs door de Indianen weinig geteld werden.
Na mijne woning zoo veel doenlijk in beteren staat gebragt te hebben, bestond mijn eerste werk in het herstellen van mijne slaapplaats. Er bevond zich namelijk in mijne kamer eene uit oude planken zamengestelde bedstede, waarvan de vier verlengde stijlen bestemd waren om er gordijnen aan op te hangen. Deze waren uit oude broeken en hemden mijner voorgangers te zamen gelapt, waarin zich zoo vele gaten en scheuren bevonden als er dagen in 't jaar zijn, hetgeen den moskieten eenen vrijen toegang gaf. Na twee dagen met knippen en naaijen bezig geweest te zijn, bevond de bedstede zich in den besten toestand, en er ontbrak niets meer in dan eene soort van stroozak, indien ik niet verkoos op de bloote planken te liggen. Doch tot het vervaardigen daarvan was de eene of andere stof noodig, en deze bezat ik niet; derhalve moest ik voor lief nemen

{==9==} {>>pagina-aanduiding<<}

met op gedroogd gras en bladen mijne nachten door te brengen.
Van den luitenant had ik op crediet verscheidene geiten gekocht, die zijn voorganger hem achtergelaten had; hierdoor kon ik melk bij mijne koffij drinken, en bovendien had ik ook nog eenige hoenders. Ook lieten zich mijne vijf manschappen, wanneer zij gebrek aan dram hadden, tot het verrigten van een en ander gebruiken, en op die wijze was ik met mijne betrekking zeer wel tevreden.
De aanzienlijke rivier was over hare geheele uitgestrektheid, behalve de beide militaire posten, alleen door Indianen, en verder landwaarts in door den voornaamsten stam der Bosch-negers, door Aucaners, bewoond. Een vrij aanzienlijk dorp der Caraïben lag op slechts een kwartier uur afstands van den post, en de bewoners bezochten mij bijkans elken dag. Later zal ik breedvoerig de levenswijze, zeden en gewoonten dezer lieden beschrijven, en wil thans eene gebeurtenis vermelden, die gedurende mijn verblijf op den post Prins Willem Frederik eene belangrijke rol speelde, en waaruit ik een groot voordeel had kunnen trekken. Dat ik deze gelegenheid, waarbij mij de fortuin toevallig scheen te willen begunstigen, slechts angstvallig aangreep, en niet het voorbeeld van mijnen kommandant, die meer routine bezat, volgde, sproot juist niet voort uit overdreven eerlijkheid, maar gedeeltelijk vreesde ik voor straf, gedeeltelijk wenschte ik mij in deze zaak voordeelig te onderscheiden.
Ik bevond mij namelijk sedert het vertrek van den officier naauwelijks acht dagen vrij en onafhankelijk op mijnen post, toen wij in den vroegen morgen van den 7 September de boot van een groot schip, dat sinds twee dagen in de monding der rivier voor anker scheen te liggen, onzen post zagen naderen. De kapitein, benevens de geheele ekwipagie en twee passagiers bevonden zich daarin. Zij hadden

{==10==} {>>pagina-aanduiding<<}

hun rijk geladen, naar Paramaribo bestemd schip, zijnde de hollandsche koopvaardijbrik Catharina Jacoba, verlaten, daar dit op eene bank der rivier gestrand was. Vooraf hadden zij te vergeefs beproefd het schip vlot te krijgen, en bij die gelegenheid beide ankers verloren. De kapitein en passagiers, wien het verlies hunner hoog geassureerde lading niet zeer veel scheen ter harte te gaan, begrepen spoedig, dat wij bij gebrek aan een vaartuig niets tot redding van het schip konden bijdragen. De eerstgenoemde gaf mij nogtans verlof om aan boord te gaan, en voor rekening der assurantie-maatschappij, die toch den geheelen, voor ƒ45,000 verzekerden inhoud moest betalen, af te halen wat mij aanstond.
Het was de eerste maal dat mij zoo iets voorkwam, en ik bevond mij te meer in verlegenheid, hoedanig in dit geval te handelen, daar in mijne instructiën, waarin het overigens geenszins aan minutieuse bepalingen ontbrak, met geen enkel woord over dergelijke voorvallen gesproken, werd. Derhalve vroeg ik den kapitein om raad; deze stelde mij het wetboek van koophandel ter hand, en liet aan mij de taak over, om de op dit geval betrekking hebbende artikelen op te zoeken. Spoedig had ik deze gevonden en wist nu wat mij te doen stond. Ik gaf dus den kapitein te kennen, dat ik met behulp der Indianen van de lading zoo veel mogelijk aan wal brengen, een inventaris er van opmaken en deze aan den Gouverneur zenden zou; dat ik bovendien door eenen bode het geval aan den kommandant op Armina melden en binnen twee dagen door Indianen over zee een extra-rapport aan den gouverneur zou doen toekomen. Daarna maakte de kapitein mij bekend met den inhoud der lading; deze bestond, behalve eene menigte fijne en gewone levensmiddelen, uit stukgoederen en meer dan 1200 kisten jenever.
Uit hoofde van de groote hoeveelheid verschillende wijnen

{==11==} {>>pagina-aanduiding<<}

en geestrijke dranken kon ik op den bijstand der soldaten, die aartsdronkaards waren, niet rekenen; want de voorwerpen, die ik voornemens was van boord te halen, moesten, uit gebrek aan ruimte, onder den blooten hemel opgeslagen worden, en stonden bijgevolg aan elken aanval bloot. Evenwel sprak ik met mijne vijf manschappen, verzocht hen ten dringendste, zich niet dronken te drinken, mij in alles getrouw bij te staan, deelde hun tevens mede, welk voordeel wij uit dit ongeval konden trekken, en bezigde daarbij alle welsprekendheid, die mij ten dienste stond. Op een en ander ontving ik hunnerzijds de heiligste belofte, dat zij zich liever de tong wilden afbijten, dan eenen borrel drinken, ten einde deze voordeelen toch niet te verliezen.
De matrozen waren tegen den middag in hunne boot weggevaren, om, zoo als zij voorgaven, hunne achtergelaten kleedingstukken te gaan halen.
Vervuld met de gedachte aan rijkdom en eer, liep ik, ofschoon het bijna vol getij was en ik op sommige plaatsen tot aan den hals door het water gaan moest, naar het eerste dorp der Indianen, om nog dienzelfden avond zoo veel mogelijk van het schip te kunnen afhalen. Doch in het dorp was juist algemeene danspartij en in de grootste hut stond eene groote boot vol Tapana, tot lafenis der dansers. Ik zag dus dat het heden niet mogelijk was, hetzij door belooning hetzij door dreigementen, corjalen te krijgen. De Indianen lieten zich niet in hunne vreugde storen. Evenwel beloofde het opperhoofd mij, den volgenden morgen met goed bemande groote en kleine corjalen te zullen komen.
Reeds geloofde ik mijn voornemen, om nog dien dag naar boord te gaan, te moeten laten varen, toen een vreemd Indiaan aanbood mij in zijne kleine corjaal, die ter naauwernood twee menschen kon bevatten, naar het schip te brengen, dat, van den post gerekend, wel een uur ver in zee lag.

{==12==} {>>pagina-aanduiding<<}

Gelukkig was het stil weêr en bij de ondertusschen ingetreden eb kwamen wij spoedig aan boord.
Niemand werd mij gewaar; want alle matrozen waren beneden deks, waar kisten en balen opengebroken en opengesneden werden, om zoo veel mogelijk te kunnen plunderen. Dat was een huishouden van Jan Steen! Hier werd eene kist met linnen, ginds eene met porselein opengebroken, en wat den ruwen kerels niet aanstond werd in stukken geslagen. Vaatjes met boter, die hun in den weg stonden, werden niet op zijde gezet, maar moedwillig verbrijzeld, zoodat de heerlijke boter, waaraan overigens de soldaten zich slechts zelden mogen vergasten, naar alle kanten heen spatte. Lampenballons, waarvan het stuk 4 tot 5 gulden kostte, ondergingen, eveneens als zoo menig voorwerp van waarde, hetzelfde lot.
Naauwelijks kreeg men mij in 't oog, of ik werd met een luid hoerah ontvangen, en door den bootsman met eene aan deze menschen eigene beleefdheid ten eten genoodigd. Hetgeen er opgedischt werd, was wel is waar niet warm, doch bestond uit geregten, die nooit op de keukenceêl van eenen korporaal voorkomen. Men had namelijk eene kist vol blikken, luchtdigt gesloten doozen gevonden, waarin zich gebraden patrijzen, ganzen, allerlei vleeschspijzen, zalm en andere lekkernijen bevonden, en men somde mij, onderwijl ik met een oud mes eene doos met patrijzen opende, al die kostelijkheden op, waarvan ik gebruik kon maken, en liet zulks gepaard gaan met de uitnoodiging om te eten, totdat ik barstte. Te gelijker tijd haalde een koksjongen witte beschuit en de stuurman opende eene kist met fijnen rijnschen wijn, waarbij de gedienstige bootsman nog tot dessert eene groote flesch met confituren voegde, waarvan men juist eene kist gevonden had.
Nadat zij zich overtuigd hadden, dat ik voorzien was

{==13==} {>>pagina-aanduiding<<}

van alles wat tot eenen behoorlijken maaltijd vereischt wordt, gingen zij met hun onderzoek voort, terwijl ik bij eenen geduchten eetlust, daar ik sedert mijn ontbijt niets meer gegeten had, een voortreffelijk maal deed, niettegenstaande ik noch lepel noch vork had. Ik dronk echter slechts weinig wijn; want ik had mij vast voorgenomen in deze verwarring mijne vijf zinnen bij elkander te houden.
Ik had mijnen maaltijd pas geëindigd toen een vreugdegejuich, uit het benedenste ruim opstijgende, mij te kennen gaf, dat men eene aangename vondst gedaan had. Deze bestond in eene kist met zijden doeken en vestenstoffen, waarvan men mij een half dozijn foulards ten geschenke gaf. Dit, zoowel als menig ander voorwerp werd mij, helaas! door matrozen of soldaten uit mijne kist ontstolen, zoodat ik ten laatste van al die kleinigheden bijna niets overhield. Eindelijk hadden de matrozen hunne kisten vol gestopt, zooveel levensmiddelen en dranken medegenomen als zij bergen konden, en zeilden daarmede naar den post, terwijl mijne geheele lading, bij gebrek aan ruimte, slechts uit drie vaatjes boter bestond.
Bij mijne tehuiskomst vond ik allen reeds beschonken, en des nachts zag ik bacchanaliën, waarover ik verbaasd stond, ofschoon ik toch reeds menige dusdanige partij aanschouwd had. De kapitein, passagiers en stuurlieden waren in mijne woning gehuisvest; doch de matrozen, acht in getal, bij de soldaten in de kazerne, zijnde een vertrek van 16 voet lengte en 9 voet breedte, waarin thans twaalf personen moesten kamperen. Aan slapen werd natuurlijk bij den overvloed aan jenever niet gedacht, want ieder wilde van deze gelegenheid gebruik maken, om zijn hart eens weêr terdeeg op te halen. Allen plaatsten zich in eenen kring om een licht, dat elk oogenblik

{==14==} {>>pagina-aanduiding<<}

uitging, omdat de wind van alle zijden door de wanden blies. Ten laatste zette men dit in eene leege jenever-kist, waardoor zich de helft der aanwezenden altijd in 't donker bevond. Twee open kisten met jenever en brandewijn, benevens acht groote flesschen met confituren waarvan ik reeds aan boord gegeten had, stonden ten dienste van het achtbaar gezelschap.
Liederen en stichtelijke verhalen wisselden elkander af, en om deze soirée nog belangrijker te maken, kleedde een der soldaten zich geheel uit, eensdeels om het gezelschap door allerlei gymnastische sprongen en standen te vermaken, anderdeels om aan de scheepsjongens, die over het steken der moskieten klaagden, te toonen, hoe weinig hij dit telde. Ik liet hen hun gang gaan en doen wat zij verkozen, omdat ik vast overtuigd was, dat het een of ander te verbieden weinig zou baten. Den halven nacht zat ik in de bakkerij, mij onledig houdende met het schrijven van een uitvoerig rapport aan den gouverneur-generaal; dit was echter bij de ontelbare menigte moskieten, die in digte zwermen om mij heen vlogen, geenszins eene gemakkelijke taak. Ten gevolge van tallooze steken waren mijne handen dan ook zoo ruw als eene rasp geworden en het papier met bloedvlekken als bezaaid. Gelukkig was dit echter slechts het concept, dat ik den volgenden dag in 't net schreef. Eerst na middernacht begaf ik mij naar mijne woning om daar eene slaapplaats te zoeken.
Het getier in de kazerne had opgehouden. De meesten lagen bewusteloos op den grond en voelden niets meer van het steken der moskieten; slechts de scheepsjongens, die nog geene zoo erge zuiplappen waren, liepen huilende en vloekende rond.
Ik had mijn bed aan den scheepskapitein, een reeds bejaard man, afgestaan; de beide passagiers hadden van mijne en de scheepsvlaggen eene soort van tent boven

{==15==} {>>pagina-aanduiding<<}

hunne matrassen gemaakt, doch de stuurlieden en ik, wij lagen op den vloer in de antichambre, waar het niet mogelijk was van wege het gegons en steken dezer helsche insekten een oog te sluiten.
Vol verlangen zag ik den dageraad te gemoet. Plotseling drong een jammerlijk gekerm tot mij door; het scheen van de plaats te komen en ik haastte mij naar buiten te ijlen, om de oorzaak er van op te sporen. Een der scheepsjongens, die zich voor de eerste maal in een tropisch gewest bevond, kwam mij bevende te gemoet en verhaalde van een monsterachtig dier, dat onder een hoop planken zat, waar hij zich voor de moskieten had willen verbergen. Ik onderzocht nu den hoop en vond eene groote pad, die door haar dof geluid den armen jongen zooveel schrik aangejaagd had.
's Ochtends vroeg kwamen nagenoeg alle Indianen van het dorp met hunne corjalen, waarvan de grootste aan hun opperhoofd, Christiaan geheeten, toebehoorde en ten minste 50 voet lang en 5 voet breed was. Hij zelf, wiens nieuws-gierigheid was gaande gemaakt door het verhaal van den Indiaan, die mij daags te voren aan het schip bragt, had zijne drie vrouwen meêgenomen, van welke hij de jongste, die naauwelijks 16 jaar oud was, bijzonder scheen te beminnen.
Spoedig bevonden wij ons aan boord, en thans zag ik eerst hoe verschrikkelijk de matrozen hier 's avonds te voren hadden huisgehouden. In het ruim lag alles door elkander, en op de glas- en porselein-scherven hadden de Indianen het vooral niet verzien. Gelukkig vond ik eene mand met laarzen en schoenen, waarvan ik onder de mannen eene uitdeeling deed; de meeste waren echter veel te groot voor hunne nette voeten. Daarna haalde men voor den dag, hetgeen mij toescheen van belang te zijn, en zoo spoedig mogelijk werden alle cor-
{==16==} {>>pagina-aanduiding<<}
jalen daarmede geladen. Het kostte inderdaad niet weinig moeite deze lieden in toom te houden en te zorgen, dat zij niet beschonken raakten. Hoe veel verschillende dranken en lekkernijen er ook aan boord waren, maakte toch niets op deze menschen eenigen indruk; slechts jenever, beschuit en stokvisch vonden zij naar hunnen smaak. Onverschillig laadden zij alles, wat ik hun aanbood, in hunne corjalen; doch toen ik toevallig eenige groote doozen met zijden dameshoeden, bloemen en linten vond, stormden allen op mij los en verzochten er om. Ik gaf hun den geheelen rommel, die toch weinig waarde had, en nu vielen zij als hongerige wolven er op aan en de voorsten, die het geluk hadden er meerdere van magtig te worden, zetten deze boven elkander op, terwijl zij die er geene kregen zich geenszins tevreden betoonden.
Onderscheidene blikken trommels met zoogenaamd sinter-klaasgoed, allerlei figuren, zooals stoombooten, dieren enz. voorstellende en met stukjes bladgoud beplakt, trokken evenzeer hunne aandacht en wel niet uit hoofde van den aangenamen smaak, want geen hunner wilde zelfs eens de proef nemen en er van eten, maar wegens de figuren, die zij zoo koddig vonden. Zij regen ze aan koorden en droegen ze zoo lang om den hals, totdat de koek, van zweet en water doorweekt, als brij langs hun ligchaam afdroop. Men verbeelde zich nu een paar dozijn roode, naakte menschen in laarzen en schoenen, met stapelsgewijs den een op den ander geplaatste en met bloemen opgetooide dameshoeden, behangen met halssnoeren van sinter-klaaskoek, bezig zijnde de masten en touwladders op en af te klimmen, kisten en vaten op te hijschen en in de booten af te laten enz., dan zal men zich waarlijk niets potsierlijkers kunnen voorstellen.
Terwijl wij allen vlijtig werkten, zat het opperhoofd met zijne meest beminde vrouw in de kajuit en dronk

{==17==} {>>pagina-aanduiding<<}

de eene flesch voor, de andere na leeg. De vele soorten van drank, die zijn jeugdig vrouwtje gebruikt had, veroorzaakten haar zulk eenen roes, dat zij zonder beweging op den grond lag en met strak staande oogen als een schaap blaatte. Mistroostig zat de geheel en al beschonken oude man naast zijne dierbare echtgenoote, niet in staat zijnde haar te helpen.
De boot was ondertusschen geladen en de Indianen drongen op het vertrekken aan, omdat de vloed met geweld kwam opzetten en het daardoor gevaarlijk werd langer te vertoeven. Na meermalen te vergeefs beproefd te hebben om de vrouw weder bij te brengen, wreef ik haar gezigt met eau de Cologne, waarvan zich eene kist vol aan boord bevond. Misschien was haar er iets van in den neus gekomen, want zij begon verschrikkelijk te niezen en zette een gezigt, dat ik even grappig vond, als hare met sinter-klaaskoek opgesierde landgenooten. Met moeite daalde Christiaan eindelijk in de corjaal af en ontving zijn vrouwtje zacht in zijnen schoot. Wij hadden haar een touw om het lijf geslagen en even als een vat in de corjaal afgelaten.
De zee was ondertusschen zoo onstuimig geworden, dat ik voor de lading en zelfs voor mijn leven begon te vreezen; het weeklagen der vreesachtige vrouwen was ook geenszins geschikt om mij moed in te boezemen. De corjaal was bovenmatig zwaar geladen; want behalve 400 vaatjes boter, elk van 14 pond, 10 vaten Madera-wijn ter waarde van 1200 gulden, was er nog eene groote hoeveelheid anderen wijn en levensmiddelen, benevens ijzerkramerijen en veren bedden in opgestapeld. Daarenboven bevonden zich aan oud en jong zeker 40 personen in de boot. Eindelijk waren allen aan boord en reeds liet men het touw los om af te varen, toen eene golf de plank, waaraan bij groote indiaansche corjalen het roer bevestigd is, wegnam en het water als door

{==18==} {>>pagina-aanduiding<<}

eene geopende sluisdeur in de boot stroomde. Er ging een angstkreet op; doch de stuurman had zich spoedig met zijn achterdeel in de opening geplaatst om het verder indringen van het water te beletten, terwijl een ander de plank en het roer weder vastmaakte en de reten met stukken van zijnen gordel stopte, en hiermede was de schade verholpen. Ik dankte God toen ik behouden aan wal stapte.
Hier werd nu alles in grooten haast gelost en op het strand nedergelegd. Voor het verder vervoeren en bewaren der medegebragte goederen moest ik echter alleen zorgen. Want, door mij met twee kisten jenever beschonken, voeren de Indianen naar hun dorp, om zich daar eens regt te goed te doen. Mijne soldaten hadden wederom zoodanig feest gehouden, dat zij naauwelijks op hunne beenen konden staan. Daar de matrozen sliepen, was ik genoodzaakt alles zelf te doen.
Over planken, die ik op het zand gelegd had, rolde ik de zware vaten opwaarts naar het midden van de plaats. Van groote, zware kisten vormde ik een vierkant, in het midden waarvan de kleinere voorwerpen, zoo als boteren wijnvaatjes, kisten van minderen omvang enz. geplaatst werden. Vervolgens overdekte ik alles met planken, om den regen en de brandende hitte der zon af te weren. Thans heerschte er een overvloed op den post, waarbij de soldaten paal noch perk kenden. Wat zij niet van de matrozen konden krijgen, zochten zij van de goederen, die ik medegebragt en waarvan ik een behoorlijken inventaris opgemaakt had, te ontvreemden. Zij kookten en aten gemeenschappelijk met de matrozen, en de vele, van het schip afkomstige levensmiddelen hadden hun de heerlijkste maaltijden kunnen opleveren; doch ten gevolge van het aanhoudend drinken droeg men weinig zorg voor de keuken. Zoo werd eens de geheele inhoud van een vaatje pekelworst, dat 10 pond woog, in den ketel gedaan,

{==19==} {>>pagina-aanduiding<<}

waardoor het eten zoo zout werd, dat het niet te gebruiken was. Van kwaadheid wierp men alles de deur uit, waar de loerende roofvogels er heerlijk aan smulden en waarbij het grappig was te zien, hoe deze elkander aan de nog aaneengeregen worsten heen en weêr trokken.
Den anderen dag voer ik, met zoo veel corjalen, als te krijgen waren, op nieuw naar boord, en daar de groote corjaal door de beide passagiers, die den volgenden dag naar Paramaribo wilden vertrekken, gehuurd was, begaf ik mij des avonds andermaal naar het schip, om heden nog zoo veel mogelijk te bergen.
Van nu af gebruikte ik de voorzorg alle fijnere wijnen en kostbare lekkernijen in de voorkamer mijner woning te plaatsen, om ze op die wijze voor soldaten en matrozen te beschermen. Met dezen had ik echter veel te stellen, want zij waren niet meer tevreden met jenever en rooden wijn, waarvan hun een vat ten dienste stond, zoodat zij drinken konden, zoo veel zij verkozen, maar zij verlangden rijnschen wijn en madera, waarvan ik de vaten en kisten achter slot had. Daar ik hun te kennen gaf, dat ik niet bevoegd was over deze goederen te beschikken, als zijnde het eigendom der assurantie-maatschappij, en ik dus natuurlijk weigerde hun hetgeen zij begeerden te geven, besloten zij mij daartoe te noodzaken en het huis te bestormen. Dit zou nu juist niet moeijelijk te volvoeren geweest zijn; want behalve den bejaarden en ziekelijken kapitein en de twee passagiers, bevonden er zich slechts nog de beide stuurlieden in, welke laatstgenoemde echter geheime redenen hadden, om de partij van het scheepsvolk te kiezen. Zij kwamen dus met bijlen en sabels gewapend er op los, en eischten nogmaals rijnschen wijn! In plaats van eenig antwoord te geven, laadde ik mijne beide geweren en verklaarde kort en bondig, dat ik den eersten den besten,

{==20==} {>>pagina-aanduiding<<}

die eenen voet over den drempel zette, zou overhoop schieten. De kapitein gebruikte al zijne welsprekendheid om zijn volk onder het oog te brengen, aan welke straffen zij zich door deze handelwijze zouden blootstellen. Onder allerlei redeneringen ten mijnen opzigte, trokken zij eindelijk af en dronken nu weder Schiedam's edel nat, dat zij kort te voren veel te slecht gevonden hadden. Bij dit tooneel waren de matrozen de belhamels geweest en hadden blijkbaar de soldaten er toe aangezet.
Den derden dag kwam Christiaan met zijne corjaal om de beide passagiers naar Paramaribo te brengen. Ik stond er op en verkreeg dan ten laatste ook, dat twee der ergste matrozen, die ik meende niet te kunnen vertrouwen, insgelijks medegezonden werden. De kapitein verkoos nog eenigen tijd te blijven, ten einde te zien, wat er van zijn schip zou worden. Zonderling kwamen mij de wetten of bepalingen der assurantie voor, omdat hij het niet waagde, iets van boord te halen. Eene groote barkas, waarmede men bij aanhoudend werken in 4-6 dagen gemakkelijk de geheele lading had kunnen bergen, stond ongebruikt op 't strand, en derhalve was ik verpligt zonder de minste hulp van den kant der ekwipagie, de goederen van tijd tot tijd aan wal te brengen.
De passagiers hadden zich belast met de bezorging van mijn rapport aan den gouverneur-generaal, waarbij ik een inventaris van alle tot heden aan wal gebragte goederen gevoegd had. Daags te voren had ik een ander rapport door Indianen aan den kommandant op Armina gezonden.
Na het vertrek der beide passagiers en matrozen was ik weder veel geruster, eensdeels omdat ik meende thans voor oproer op mijnen post beveiligd te zijn, anderdeels dewijl ik weder in mijne eigen kamer kon logeren.
Dagelijks voer ik met corjalen naar boord; doch doordien deze slechts klein waren, kon er telkens niet veel

{==21==} {>>pagina-aanduiding<<}

van belang aan wal gebragt worden. Daar het schip op de zandbank elk geweld der golven scheen te trotseren, en er zelfs na verloop van zes dagen nog geen lek in te bespeuren was, hield ik mij vast overtuigd, dat, indien men ijverig werkzaam ware geweest, lading en schip hadden behouden kunnen blijven.
Acht dagen na het stranden van het schip kwam mijn kommandant van Armina, vergezeld van den officier van gezondheid aan. Hij was dadelijk na ontvangst van mijn schrijven op reis gegaan; want hij stelde zeer veel belang in de zaak en het speet hem slechts, dat ik de arme schipbreukelingen niet voldoende kon ondersteunen. Ook van de verwarring en het vrolijke leven, die op den post heerschten, was hij zoowel door mijnen brief als door den overbrenger er van genoegzaam onderrigt; daarom had hij, behalve eenige bossen bananen, niet het geringste medegebragt, dat tot ondersteuning dier arme lieden had kunnen dienen.
De doctor, die den kommandant vergezelde, bespeurde zoo goed als deze, dat er hier wat te verdienen viel. Zijne menschlievendheid was dus wel niet de voornaamste reden, waarom hij deze reis had gedaan, waarbij de kommandant hem slechts met tegenzin had meêgenomen en enkel omdat hij er volstrekt maar niet van had willen afzien. Terstond na de aankomst van den kommandant maakte ik hem het pligtmatig rapport, toonde hem den inventaris en gaf hem ook inzage van het concept der door mij aan den gouverneur-generaal gezonden mededeeling. Dit laatste keurde hij ten hoogste af, omdat ik als korporaal alleen aan hem had moeten verslag geven, en door mijne eigendunkelijke handelwijze een onverantwoordelijk vergrijp tegen de krijgstucht had begaan, weshalve deze ook ongetwijfeld eene ernstige berisping over zoodanigen onwettigen stap van gouvernementswege

{==22==} {>>pagina-aanduiding<<}

ten gevolge moest hebben. Ik bekreunde mij hierover echter zeer weinig, omdat ik zeer wel begreep, dat het misnoegen van den luitenant over mijne aanmatiging uit eene geheel andere bron voortvloeide, dan uit een vergrijp tegen de krijgstucht.
Welk eenen onaangenamen indruk mijne zoogenaamde eigendunkelijke handelwijze ook op hem maakte, werd hij toch weldra wederom gerust gesteld bij het zien der menigte voorwerpen, die zich deels nog aan boord bevonden en te krijgen waren, deels na het verzenden van den inventaris, door mij van boord gehaald waren. Het gemeenschappelijke belang, dat wij bij de zaak hadden, vernietigde zoo tamelijk de scheidsmuur, welke tusschen mij als korporaal en de beide officieren bestond, en er heerschte eene gemeenzaamheid onder ons, alsof wij van denzelfden rang waren. Ondertusschen voeren de twee booten, door den kommandant medegebragt, dagelijks naar boord en haalden het grootste gedeelte der goederen af.
Het schip zonk later al dieper en dieper, zoodat bij vol getij de golven er over heen sloegen en spoedig het beneden-ruim vol water stond. Men was dus verpligt er eenige groote openingen in te hakken, opdat het water met de eb er weder uit kon loopen. Vele honderden manden met aardappelen en uijen stonden in het voorste gedeelte van het ruim: deze had ik laten staan, omdat ik ze van te geringe waarde achtte. Thans stonden zij aan het zeewater bloot en verrotten, waarbij zij zulk eenen ondragelijken reuk verspreidden, dat wij, wanneer de wind uit het noordoosten blies, zelfs op den post er hinder van hadden.
Eenige dagen na de aankomst van den kommandant werden de soldaten, die zich zoo slecht gedragen hadden, met uitzondering van eenen enkelen, van wien ik somtijds nog eenige dienst had gehad, naar den post Armina gezonden. Vooraf werden hunne kisten op de plaats door

{==23==} {>>pagina-aanduiding<<}

den kommandant onderzocht en de jenever en brandewijn er uitgenomen, omdat onderweg gemakkelijk eenig onheil daaruit ontstaan kon.
Onder de vertrekkenden nu bevond zich een jonge man, die door schertsenden luim en door zijne grappen elkeen vermaakte. De luitenant had, om zijn gezag meer klem bij te zetten, de blinkende teekenen zijner waardigheid op zijne schouders hangen, en was juist met de kist van den grappenmaker bezig, toen deze achter den rug van den officier een afgrijsselijk mombakkes met eenen langen grijzen baard, dat hij waarschijnlijk van eenen matroos gekregen had, voordeed. De doctor, kapitein en ik zagen de grap aan, en de negers, indianen, matrozen en soldaten, om den kommandant staande, wachtten met gespannen aandacht het einde er van af. Eindelijk keerde de laatstgenoemde zich om, en tegenover hem stond de afschuwelijke gedaante van den spotvogel, die zich bovendien nog hoogst potsierlijk opgetakeld had. Verschrikt sprong de kommandant eenige passen achteruit, doch herstelde zich spoedig en achtervolgde den grappenmaker dadelijk, onder een schaterend gelach der omstanders, tot aan de savannen.
Na het vertrek van den kapitein, de matrozen en soldaten, was het gewoel en getier vervangen door eene bedaarde, aangename levenswijze, waardoor men in staat was alles naar behooren te onderzoeken, zonder gestoord te worden. Er waren vier negers achtergebleven, die met mij of met den doctor dagelijks naar boord voeren. Bij onze terugkomst verraste ons de kommandant, die een meester in de kookkunst was, met de keurigste maaltijden, welke onder zijn opzigt uit den overvloedigen voorraad bereid werden.
Eindelijk kwam de boot van Armina en bragt drie zwarte en een blank soldaat. Omstreeks denzelfden tijd verscheen een schoener met een schrijven van gouver-
{==24==} {>>pagina-aanduiding<<}
nementswege aan mij, waarbij mij de bijzondere tevredenheid van den gouverneur werd kenbaar gemaakt over de door mij genomen maatregelen, behelzende tevens den last, om de geborgen goederen met den schoener te verzenden. Aan boord van dezen bevonden zich zes oorlogsmatrozen, om den kapitein, een' ouden, sluwen engelschman voor wien iets dergelijks niet nieuw was, behulpzaam te zijn. Thans blies de kommandant, na nog zoo veel slechts eenigzins doenlijk in zijne beide booten geladen te hebben, met den doctor den aftogt, zich alleen beklagende, dat men niet het geheele schip naar Armina kon vervoeren.
De kapitein begon dadelijk de tuigagie van het schip, zoo als zeilen, touwwerk enz. op zijnen schoener over te brengen en dien daarmede op te tuigen, zoo dat dit oude, bouwvallige vaartuig weldra een zeer statig voorkomen had en alle hoeken en gaten met bruikbare voorwerpen voor de toekomst opgevuld waren.
De oorlogsmatrozen hadden gedurende dien tijd vrijaf, en zij maakten van die vrijheid dan ook ruimschoots gebruik om zich te verlustigen. Juist had ik den dag van hunne aankomst bezoek gekregen van eene familie der Arrauwaken. Het meerendeel bestond uit vrouwen, die door de geestrijke dranken waren uitgelokt. De matrozen eigenden zich nu van de door mij geborgen en geïnventariseerde voorwerpen een paar kisten met brandewijn toe, en weldra lagen allen buiten westen op de savanne. De nacht behoefde juist haren sluijer niet over dit tooneel uit te spreiden; want de Indianen waren niet minder beschonken dan hunne vrouwen en dochters, zoo dat zij de mispassen van dezen niet eens konden opmerken.
Ik had mij in mijne woning opgesloten en lag reeds gerust te slapen, toen een vervaarlijk geschreeuw en een helsch geraas, dat uit de bakkerij scheen voort te komen, mij deden ontwaken. Met het licht in de hand ijlde ik

{==25==} {>>pagina-aanduiding<<}

er terstond heen, om de oorzaak van dit nachtelijk rumoer te leeren kennen. Spoedig ontdekte ik deze. Er bevonden zich namelijk twee matrozen met twee indiaansche vrouwen. Deze waren, ten einde zich tegen het steken der moskieten te beschutten, in het bed van den bakker gekropen, die hun dit uit beleefdheid had afgestaan. Het, uit duigen van meelvaten aaneen gespijkerde, wormstekige meubelstuk, dat reeds sedert onheugelijke tijden de eene bakker aan den anderen had overgedragen en slechts voor één persoon bestemd was, bezweek onder zijnen last en viel er mede op de daaronder liggende meelvaten. Klaarblijkelijk had Joost hierbij de hand in 't spel; want deze laatste waren met den slaaptoestel eenige passen voortgerold en stieten tegen den bakoven, waarin, daar deze zich insgelijks reeds sedert lang niet in den besten toestand bevond, eenige scheuren ontstonden. De matrozen en hunne liefjes waren bij deze glijpartij er heelhuids afgekomen; doch de bakker, die zijn nachtverblijf in den trog genomen had, kreeg ten gevolge van den schok, het deksel op zijn hoofd dat hem eenige builen berokkende. Toen ik met het licht kwam, stonden allen nog te kijken alsof zij van Lotje getikt waren. Spoedig echter bragten de vrouwen haar toilet weder in orde, en de matrozen dronken voor den schrik met den bakker eenige glazen brandewijn.
Na een verblijf van bijna veertien dagen, in welken tijd de kapitein zijne wettige en niet wettige werkzaamheden verrigtte, vertrok ook hij met zijne matrozen. Thans was ik ten minste voor eenige weken tegen bezoeken gewaarborgd, en ik maakte van dien tijd gebruik, om dikwijls uitstapjes te doen naar mijne naburen, de Indianen, ten einde hunne zeden en gebruiken te leeren kennen.
Deze behoorden, zoo als de meeste Indianen, tot den stam der Caraïben; hun geheele dorp zal ongeveer uit

{==26==} {>>pagina-aanduiding<<}

100 inwoners bestaan hebben. Het opperhoofd, een man van tusschen de 55 en 60 jaren, heette Christiaan. Bij verschillende vrouwen had hij ten minste 12 kinderen, van welke de meesten volwassen en gehuwd waren. Hij stond bij alle Indianen als Piaiman, d.i. geneeskundige of toovenaar, in groot aanzien, en werd, wanneer iemand ernstig ziek was, dadelijk geroepen. Later had ik gelegenheid zijne bezweringen met alle toebereidselen er voor bij te wonen en gade te slaan.
De levenswijze der Caraïben verschilt niet veel van die der Arrauwaken; deze laatsten zijn echter zachtzinniger van inborst. Ook zijn de gelaatstrekken der Arrauwaken, inzonderheid die der vrouwen, fijner en behagelijker en bezitten niet de harde uitdrukking van die der Caraïben. Omtrent de zindelijkheid hunner woningen en huns ligchaams zijn de Caraïben veel naauwgezetter dan de Arrauwaken, en ofschoon beide stammen in vriendschap leven, verachten zij toch elkander. De Arrauwaken zijn meerendeels goede jagers, daarentegen schijnen de Caraïben de vischvangst beter te verstaan; ook overtreffen deze de eerstgenoemden in het bouwen der corjalen en in het besturen er van bij stormachtig weder.
De Caraïben zijn een schoon, krachtvol menschenras; de mannen zijn zelden grooter dan 5 ½ voet, de vrouwen echter veel kleiner. Zij tatoueren zich niet, doch beschilderen tijdens hunne feesten, en vooral wanneer zij van eene reis terugkomen, hun ligchaam met het sap eener vrucht (Tabouriba), dat de eigenschap bezit van zich nergens door te laten afwasschen of uitbijten, maar dagelijks bleeker wordt en op den achtsten dag geheel verdwijnt. De kleur van dit sap is zwart en wordt door middel eener penneschacht op het ligchaam gebragt. Het beschilderen echter, waaraan zich zoowel vrouwen als mannen onderwerpen, is een langwijlig werk en ver-
{==27==} {>>pagina-aanduiding<<}
eischt verscheidene uren, om welke reden men ook slechts weinige aldus beschilderde Indianen ziet; de meesten vergenoegen zich het sap op het ligchaam te spuiten en dit met de vrucht in te wrijven.
Het haar wordt met eene zalf van roucou (arnotta) en crapaat-olie ingewreven, en deze laatste bijna ter dikte van eenen vinger op het voorhoofd gesmeerd. De voeten en beenen worden insgelijks tot aan de knieën rood gekleurd. Op het gezigt worden met eene verf, crawarou genaamd, en vermengd met de aangenaam riekende hars arakasiri, lijnen en punten geteekend. Hoofdtooisels uit veêren vervaardigd, halssnoeren van apen-, pakir- of kaaimanstanden voltooijen den opschik.
Hunne vrouwen zijn zeer gemakkelijk van die der Arrauwaken te onderscheiden, want zij dragen in plaats van de nette, met koralen versierde schort, die bij de laatstgenoemden de eenigste bekleeding uitmaakt, eenen langen, donkerblaauwen doek, welke, aan eenen van apenhaar vervaardigden gordel bevestigd, tusschen de beenen door getrokken wordt en tot hetzelfde doel dient. Zij laten hetfraaije, zwarte, doch op het voorste gedeelte van het hoofd glad afgesneden haar meestal los, doch somtijds ook, tot staarten gevlochten, op de schouders afhangen. De onderlip is met groote naalden doorboord, waarvan de punten naar buiten uitsteken en die tevens als wapen kunnen dienen tegen hen, die zich eenige al te groote vrijheid zouden willen veroorloven. Menige caraïbische schoone draagt in de oorlelletjes een stuk hout of been, dat somtijds een duim dik is. Het opmerkelijkst echter zijn hare kuiten, die even als kleine tonnetjes uitsteken. De dikke, drie duim breede, katoenen banden, die bij kleine meisjes boven den enkel en onder de knie gebonden en nooit weggenomen worden, beletten den natuurlijken groei, en veroorzaken dat de kuiten dien wanstaltigen vorm aannemen.

{==28==} {>>pagina-aanduiding<<}

De jonge meisjes zijn, wanneer men deze wanstaltigheid uitzondert, aanvallige schepseltjes; echter worden zij, in jaren vorderende, bovenmatig breed, plat als een koekenpan en hare borsten, waaraan somtijds kinderen, apen en jonge honden te gelijk zuigen, hebben, vooral op verder gevorderden leeftijd, vrij veel overeenkomst met van varkensblazen vervaardigde tabakszakken.
Hoe geheel anders daarentegen is eene jonge boschnegerin gebouwd! Welk eene evenredigheid, welk eene volheid der ledematen! De zwarte satijnachtige huid, de volmaakte evenredigheid van alle deelen des ligchaams zouden aan eenen beeldhouwer het zuiverste model eener schoone vrouw opleveren. Jammer maar dat deze zwarte beautés eenen reuk rondom zich verspreiden, dien de reukwerken van geheel Arabië niet vermogen te verdrijven, eene eigenschap, welke de Indianen niet bezitten.
In hunne huisselijke betrekkingen bestaat er tusschen de Caraïben en de Arrauwaken weinig onderscheid. De meesten houden zich met ééne vrouw tevreden; men vindt er echter ook, die er twee, drie of meer hebben; van dezen heeft elke eene afzonderlijke hut voor zich en hare kinderen. Komt nu de man, die dusdanigen harem bezit, t' huis, zoo wordt hem door zijne vrouwen zijn eten voorgezet; dit bestaat altijd uit cassave-brood en eene, uit tallooze specerijen gekookte saus, benevens wild en visch, indien hij dit heeft medegebragt. Ieder dezer vrouwen brengt haar eten aan den man, plaatst het voor hem en verwijdert zich dadelijk weder zonder een woord te spreken. Bijgevolg kan men uit het aantal schotels opmaken, hoeveel vrouwen een man heeft. Na den eten neemt elke vrouw hare schotels weder weg en nuttigt met hare kinderen het overschot in hare hut.
In zulke polygamische huwelijken vallen echter somtijds moorddadige tooneelen voor, en het gezag van den man

{==29==} {>>pagina-aanduiding<<}

wordt, wanneer de dames eenmaal in toorn ontstoken zijn, weinig meer geëerbiedigd. Er bestaat onder hen volstrekt geene huwelijkstrouw, en het gebeurt dikwijls dat eene vrouw zich maanden lang bij eenen anderen Indiaan ophoudt, en naderhand tot haren man terugkeert. Eveneens is het niets zeldzaams, dat mannen hunne vrouwen en kinderen verlaten en zich op andere plaatsen gaan vestigen.
Er bestaat voorzeker geen onbestendiger volk dan de Indianen. De kleinste omstandigheid is in staat hen van denkwijze te doen veranderen en te bewerken, dat zij akkers en woningen, zelfs wanneer deze pas aangelegd en gebouwd zijn, zoowel als hunne familiën verlaten en zich liever met onuitsprekelijke moeite op andere plaatsen weder nederzetten, waar zij op verre na niet die voordeelen te verwachten hebben, welke de verlatene woonplaats hun opleverde. En zoo als de ouden zingen, zoo piepen de jongen. Want het is niets ongewoons, dat kinderen van 10-12 jaar van hunne ouders wegloopen, en zich naar andere, dikwijls zeer ver afgelegen dorpen begeven, waar zij kennissen hebben. Eene hangmat, pijl en boog, en somtijds nog een oud mes maken den geheelen rijkdom van dusdanigen kleinen vagebond uit, die de kunst verstaat, om uit elke hagedis, elken vogel of visch, dien zijn pijl bereikt, zijnen maaltijd gereed te maken.
Ouder- en kinder-liefde behooren tot de zeldzaamheden en ten aanzien van ouden en zieken schijnt men geheel gevoelloos te zijn. Zelfs lieten moeders, wier kinderen des nachts uit hare hangmat in 't vuur vielen en zich op de vreesselijkste wijze brandden, deze arme wichten kermen zonder hen te helpen, en dansten bij het Tapanafeest onbezorgd in de rijen der overigen. Zulke brandwonden komen menigvuldig voor, omdat de Indianen altijd vuur onder hunne hangmat branden en

{==30==} {>>pagina-aanduiding<<}

menig kind, dat van zijne dronken moeder wegkruipt, in 't vuur valt.
De dorpen zijn zonder eenige regelmaat, meestal digt aan eene rivier of bevaarbare kreek aangelegd, en de huizen staan zonder de minste orde door elkander, daar waar de luim van den eigenaar die plaatste.
Elk huisgezin heeft zijne eigene hut, waarvan zij zoo lang gebruik maakt, totdat er zich geen plaatsje meer in bevindt, waar de hangmat tegen den regen beveiligd is. Deze hutten worden doelmatig en zeer eenvoudig gebouwd. Twee of drie, ongeveer 8 duim dikke palen van fraai regt hout worden zoo ver van elkander in den grond gegraven, als de lengte der hut zal bedragen. Zij zijn 10-12 voet hoog en dragen eenen zwaren dwarsbalk; deze is zoo lang als het huis en bestemd om het dak te dragen. Vier palen ter hoogte van ongeveer 4 voet zijn op de vier hoeken in den grond geheid, en dragen twee met den middelsten balk evenwijdig loopende en even lange balken. Aan dit lijstwerk wordt een zeker getal ligte staken met touw vastgebonden en in den nok van het huis aan de groote dwarsbalk bevestigd.
De bladen der groote heliconie worden in de middenrib zamengevouwen en met lianen aan elkander geregen. Nadat door het aaneenhechten van vele dezer groote bladen een aanzienlijk stuk van het dak gereed is, wordt dit met sparren en staken belast, en blijft zoo lang op den vooraf zorgvuldig gereinigden grond liggen, totdat de stijve bladen eenigzins slap geworden zijn en het geheele stuk zich laat oprollen. Daarna maakt men het eene einde aan den grooten dwarsbalk vast, en ontrolt het bekleedsel. Deze stukken zijn juist zoo lang als de bladen breed zijn, ongeveer 7-8 voet, en er worden er dus zoo vele van vervaardigd, als de lengte van het huis vereischt. Een weinig onder het eerste wordt het tweede,

{==31==} {>>pagina-aanduiding<<}

en zoo vervolgens elk stuk gelegd, opdat de regen er niet kan indringen. Wanneer beide zijden van het dak op deze wijze belegd zijn, wordt de gevel met kunstig ineengevlochten cumunubladen bedekt. Dit alles wordt met lianen aan het lijstwerk vastgebonden. Hoe ligt deze daken ook zijn, kan de regen er toch niet doordringen. Eene zoodanige hut blijft 2-3 jaren in goeden staat en, wanneer zij niet te zeer aan den wind blootstaat is zij van nog langeren duur.
Werkzame Indianen plegen ook nog eene afzonderlijke slaapkamer te bouwen. In dit geval wordt de hut aanmerkelijk hooger, en ongeveer 6 voet boven den bodem worden over de geheele breedte zoogenaamde palissaden gelegd, die den vloer uitmaken. De zijden worden zorgvuldig met palmbladen gesloten, en slechts aan eenen kant wordt eene opening gelaten, die tot ingang dient; deze sluit men des nachts met eene, insgelijks uit palmbladen gevlochten deur. Tot dit slaapvertrek geleidt een, uit eenen boomstam ruw bewerkte trap. Ook hier heeft elk persoon een vuurtje onder zijne hangmat, en het is inderdaad onbegrijpelijk, dat er niet meer brand ontstaat. De palissaden worden tot dit oogmerk met potscherven bedekt, op deze wordt een weinig aarde geschud en daarop het vuur ontstoken. Het hout hiertoe voeren de vrouwen aan; deze zijn insgelijks belast met het aanmaken van het vuur.
Met het aanbreken van den dag verlaat iedereen zijne hangmat, om zich in de rivier te baden; daarna maken de vrouwen de hut schoon, bakken brood en koken het eten. De mannen gaan vervolgens op de jagt of op de vischvangst, of gaan ook wel weder in hunne hangmat liggen en bemoeijen zich in 't minst niet met het huishouden.
De vrouwen en dochters der Caraïben zijn zeer bekwaam

{==32==} {>>pagina-aanduiding<<}

in het vervaardigen van kruiken, potten en groote troggen, waarin casiri en tapana gebrouwen wordt. Eveneens bezitten zij eene groote bekwaamheid in het vervaardigen van hangmatten. De potten worden nit eenen graauwen of roodachtigen, zeer vetten leem gemaakt, dien zij meestal van zeer ver afhalen. De leem wordt eerst van alle onreinheden gezuiverd en met het poeder van den tot kool verbranden bast van den kwepieboom vermengd en daarna met de handen zoo lang gekneed, totdat zich alles gelijkmatig vermengd heeft. De werktuigen voor dit pottebakkerswerk zijn zeer eenvoudig en bestaan alleen uit een plankje, waarop men hetgeen vervaardigd zal worden plaatst; uit eenige stukken van kalebassen, die de gedaante van eenen lepel of spatel hebben en tot het afkrabben van den overtolligen leem dienen, alsmede tot het glad maken van het werk, en eindelijk uit eene kalebas met water om het werk te bevochtigen.
Den leem rolt men tot dunne, lange reepen uit; op het plankje vervaardigt men den bodem, waaraan deze repen vastgekleefd en aanhoudend in de rondte met den spatel bewerkt worden. Is het werk gereed, dan zet men het op eene luchtige plaats om te droogen. - De schotels worden vervolgens van binnen met roucou en eene soort van vernis van copal bestreken, na vooraf met eenen rooden, naar jaspis gelijkenden steen, die in den Corantyn of den Maho gevonden wordt, gepolijst te zijn. - Wanneer de potten of kruiken droog genoeg zijn, legt men er een vuur rondom aan, en beschildert ze vervolgens, indien zij zich gunstig aan het oog moeten voordoen, met het vocht van zekeren kever, waardoor zij bruin gekleurd worden. - Deze waterkruiken zijn in de geheele kolonie in gebruik, en het water blijft er ook zeer koel in, omdat zij poreus zijn en altijd zweeten.
Eene andere belangrijke bezigheid is het vervaardigen

{==33==} {>>pagina-aanduiding<<}

der hangmatten. - Katoen, dat zij gedeeltelijk zelven om hare hutten planten, gedeeltelijk op de plantagiën inruilen, wordt in ledige uren door haar gesponnen en daarna, wanneer eene genoegzame hoeveelheid, bijv. 10-15 pond garen voorhanden is, het weefgetouw opgeslagen. Aan twee overeindstaande paaltjes zijn twee andere zoo ver van elkander bevestigd, als de halve lengte der hangmat bedragen moet. Om deze paaltjes nu wordt de ketting of schering gewonden, de inslag, door de kettingdraden op te ligten, er doorgeschoven en met een glad lineaal van hard hout ineen geklopt. - Dat dit werk zeer langzaam vordert, is gemakkelijk na te gaan. Deze hangmatten zijn echter zeer digt en warm, en worden met 25-30 gulden het stuk betaald. De andere hangmatten worden uit koorden, die uit bladen der mauritius-palm gevlochten zijn, geweven, doch gelijken naar eene soort van netwerk en zijn niet duurzaam.
De vrouwen zijn insgelijks met het bebouwen der velden belast. De mannen vellen wel is waar de zware boomen met de bijl, doch de vrouwen moeten de kleinere struiken met houwers afslaan. Nadat nu in vier tot zes weken alles goed gedroogd is, steekt men den hoop aan de windzijde in brand. Wat niet verbrandt, wordt in kleinere stukken gehakt en op nieuw ontstoken, en hiermede gaat men zoo lang voort, totdat men eene genoegzame ruimte tot het planten der cassavestokken verkregen heeft. Op dusdanigen akker zijn op verre na niet alle boomen verbrand; zeer vele liggen nog door elkander ter plaatse, waar zij geveld werden, en daarom is eene wandeling op eenen indiaanschen akker zeer vermoeijend, omdat men nu eens over boomen klauteren, dan weder er onder door kruipen moet.
Wanneer de kleine regentijd eenen aanvang neemt, in het begin van December, wordt de akker met cassave

{==34==} {>>pagina-aanduiding<<}

of maniok beplant. De knobbelige takken van dezen struik worden in 3-4 voet lange stukken gebroken, en twee of drie er van, eenige duimen onder den grond, kruiselings over elkander gelegd en met aarde bedekt. Binnen eenige dagen reeds loopen de stokken uit en groeijen zeer spoedig, zoodat, op eenen goeden grond, de wortels of knollen in negen maanden rijp zijn. Tusschen de maniok wordt maïs en ananas gepoot, ook yamswortelen en dergelijke, doch alles zonder eenige orde hoegenaamd. Wordt zoodanige akker niet vlijtig gewied, dan vindt men er na verloop van twee tot drie maanden meer onkruid dan vruchten op. Stekelige solaneën, brandnetels en snijdende grassoorten bedekken den grond en de gewassen, en slechts een Indiaan is in staat zich door zulk eene wildernis eenen weg te banen. - Het schoonhouden dezer akkers, een niet zeer gemakkelijk werk, is mede de taak der vrouwen, die ook de wortelen uitgraven en naar huis brengen. De manden, waarin deze veldvruchten, hout en andere voorwerpen gedragen worden, hangen op den rug en zijn met eene sterke liane om het voorhoofd vastgemaakt. Op het hoofd wordt niets gedragen, terwijl de negers de zwaarste lasten op het hoofd torschen.
De mannen zijn zeer ervaren in het maken van pagaals, eene soort van vierkante manden, waartoe zij den bast van zeker riet (Warimbo) gebruiken. In het deksel dezer manden worden verschillende figuren gevlochten. Daar zij uit een zeer digt vlechtwerk bestaan en den regen niet doorlaten, zijn zij overal in gebruik en maken het voornaamste handelsartikel der Indianen uit. Andere kleine manden, die tot het bewaren van krabben, maniokwortels en dergelijke voorwerpen dienen, noemt men kurikuri; deze zijn insgelijks uit warimbo gevlochten. Bogen, pijlen, corjaals en pagaaijen worden uitsluitend door de mannen

{==35==} {>>pagina-aanduiding<<}

vervaardigd, en ondanks hunne onvolmaakte werktuigen zijn zij er zeer vaardig in.
De bogen worden uit 6 voet lange stokken van een hard, veerkrachtig hout, meestal boog- of wasceba-, somtijds ook letterhout of konordeppi, gesneden. In het midden hebben zij eene doorsnede van omtrent 1 ¼ duim, zijn half rond en loopen van het midden naar de uiteinden allengs spits uit. De meestentijds slappe pezen zijn uit het vlas der bromelie ineengedraaid. De ongeveer 3 voet lange pijlen worden uit eene soort van riet gemaakt. Aan het eene einde bevinden zich twee opengespouwen veêren, om de vlugt te regelen; aan het andere eene 1 ½ voet lange, uit zeer hard hout gemaakte punt. Pijlen, waarmede grootere visschen geschoten worden, hebben ijzeren punten; deze worden van oude hoepels, gebroken houwers en messen gevijld, zij zijn van twee weêrhaken voorzien en heeten Tokosi. Zij worden aan het houten verlengstuk van den pijl vastgebonden door middel van bromelie-vlas, dat men bestrijkt met eene soort van pek, Mani genaamd, zijnde de hars van den maniboom (Symphonia coccinea). Pijlen om tijgers, pakirs en groot wild te schieten, zijn insgelijks van ijzer, doch dikker, terwijl de pijlen voor vogels en kleinere visschen verscheidene, uiteenloopende punten van palmhout dragen.
De pijlen, die bijkans even lang zijn als de boog, worden met dezen in dezelfde hand gedragen, terwijl het jagtmes in den gordel steekt. Op de jagt maken de Indianen bij het gaan zoo weinig gedruisch, dat men hen ter naauwernood hoort, en hun gehoor en reuk zijn zoo fijn, dat zij bij de minste beweging in de struiken of op de boomen terstond weten, door welk dier deze veroorzaakt wordt. Met verwondering heb ik zulks menigmaal opgemerkt. Nooit, hoe scherp ik ook toezag, kon ik de

{==36==} {>>pagina-aanduiding<<}

visschen gewaar worden, waarop zij schoten en, ofschoon ook niet altijd, toch dikwijls raakten.
Zeer zelden komt een Indiaan zonder iets geschoten te hebben te huis. Heeft hij ook al geen wild ontmoet, dan toch brengt hij hagedissen, anamu-eijeren (van Pesus serratus) of kabbis-wormen (Curculio palmarum) in zijne weitasch mede, en is hij dus niet verpligt de voor hem onmisbare pepersaus zonder wild te gebruiken. Veeltijds echter zijn zij te lui om te gaan jagen en blijven dagen lang achtereen te huis, waar zij zich met beuzelarijen bezig houden en den meesten tijd in hunne hangmat liggen.
Zoo als onder de vrouwelijke werkzaamheden bovenal het vervaardigen eener hangmat in de eerste plaats verdient genoemd te worden; eveneens is voor de mannen het bouwen eener corjaal het belangrijkste werk; daarom worden hangmatten en corjalen alleen in geval van den hoogsten nood vervaardigd.
Wanneer een Indiaan besloten heeft, eene corjaal te bouwen, zoekt hij eenen fraaijen, regten, zooveel mogelijk digt aan het water staanden wanaboom uit. In zijne nabijheid wordt nu tijdelijk eene hut opgeslagen en de boom geveld. Wanneer deze gezond is, geene scheuren en holten heeft, wordt het bruikbaarste stuk tot zulk eene lengte afgesneden, als de corjaal ontvangen zal. De werktuigen waarvan zij zich bedienen zijn eene bijl en een holle dissel. De boom wordt nu van buiten zoo gehakt, als de vorm der corjaal vereischt. Is men met de buitenste of onderste zijde klaar, zoo wordt er over de geheele lengte hout uitgehakt, en wanneer eene genoegzame holte ontstaan is, vuur daarin ontstoken. Nu draagt men zorg, dat de wanden der corjaal, nog voordat zij uiteen gedreven worden, eene behoorlijke dikte behouden. Is al dit werk verrigt, waarmede somtijds meerdere weken, ja maanden verloopen, dan worden de zijwanden der corjaal, die

{==37==} {>>pagina-aanduiding<<}

thans nog veel overeenkomst heeft met een aan de einden in eene punt uitloopende rol, door stokken welke men er overdwars inperst, uiteen gedreven. Opdat nu door het met geweld uiteendrijven der wanden geene groote scheuren ontstaan mogen, wordt in en onder het vaartuig altijd vuur onderhouden. Gedurig worden er langere stokken ingeperst, totdat de corjaal de behoorlijke wijdte heeft verkregen. Deze laatste werkzaamheid vereischt groote oplettendheid en veel zorg; want ofschoon de corjaal daarbij altijd scheuren ontvangt, kan een deskundige het evenwel zoo aanleggen, dat deze op plaatsen vallen, waar zij minder nadeelig zijn. Is dit laatste werk afgeloopen en de boot in zoo ver voleindigd, dat zij te water gelaten kan worden, dan wordt er tot aan de rivier of de kreek een effen weg gemaakt; op dezen worden ronde stokken of rollen gelegd, en daarna wordt de corjaal door een genoegzaam aantal Indianen te water gebragt. De scheuren en reten worden met bijenwas of mani bestreken, en banken, dwarshouten enz. worden er met lianen in vastgemaakt.
Heeft eene familie nu eenen voorraad van schotels, kruiken, pagaals enz. vervaardigd, en is zij in het bezit eener boot, dan wordt eene reis naar Paramaribo of de plantagiën ondernomen. Daar deze meestal over zee gedaan wordt, bevestigt men aan beide zijden der corjaal lange, dunne planken, die uit het weeke hout van den trompetboom (Cecropia peltata) gehouwen zijn; deze dienen om de wanden wat te verhoogen en te beletten dat de golven er inslaan. Deze plankjes zijn zoo lang als de corjaal, doorgaans 6-12 duim breed, en door lianen en dwarshouten bevestigd. De voegen tusschen de plankjes en de corjaal worden met harsachtige vezels, die men uit zekeren boombast schaaft, en die de plaats van met teer doortrokken werk vervangen, digt gestopt.
Zeilen worden vervaardigd door de bladstelen van de

{==38==} {>>pagina-aanduiding<<}

mauritius-palm te laten droogen, den uitwendigen bast er van af te trekken, en de mergachtige zelfstandigheid door middel van een bindtouw tot ¼ duim dikke, 1 ½ duim breede en 4 tot 6 voet lange repen te snijden. Deze, met bindtouw van bromelie-vlas zoo digt mogelijk aaneen bevestigd, leveren een goed en ligt zeil, zoo lang als men verkiest, en dat gemakkelijk kan opgerold worden.
Terwijl de man voor de uitrusting van het vaartuig zorgt, houden zich de vrouwen onledig met de toebereiding van spijs en drank. Er wordt eene groote hoeveelheid cassavekoeken gebakken en in de zon gedroogd; uitgeperste maniok in manden (Madappi) gepakt en verscheidene pullen (groote steenen kruiken) worden met tapana en casiri gevuld. Doch bij eene zeereis mag vooral één ding niet ontbreken, namelijk Sacura, eene soort van moes of pap, uit gekaauwd cassavebrood, gekookte yams en meer soortgelijke ingrediënten bestaande. Hiervan mengt men eene handvol in eene kalebas met water, dat de Indiaan bijkans nooit zonder eenig bijmengsel drinkt, en bereidt op deze wijze eene soort van soep; nooit heb ik het van mij kunnen verkrijgen deze te proeven.
Bevindt zich eindelijk het geheele huishouden: menschen apen, honden, papegaaijen, hoenders en schildpadden in de boot, zoo plaatst zich de eigenaar met groote deftigheid aan 't roer, en de mannen blazen op hunne fluiten, dat men er hoofdpijn van krijgt; daarna vaart men af.
Daar men den tijd zeer weinig telt, vorderen zoodanige reizen zeer langzaam. Wanneer het stil weder is, schieten de mannen op elken visch, die zich laat zien, en op de eerste gunstige plaats de beste wordt aangelegd en gekookt. Daar de kust zeer laag is en bij elken vloed onderloopt, zijn zij dikwijls verpligt, hunne maaltijden in de boot gereed te maken. Men haalt dan groote stukken modderige plaggen uit het water, spreidt die in de corjaal

{==39==} {>>pagina-aanduiding<<}

uit en maakt er het vuur op aan. Somtijds worden ook in de lage takken der parca-struiken de plaggen en het hout zoo hoog opgestapeld, dat het water dit niet kan bereiken; indien nu de vloed komt opzetten, gebeurt het niet zelden, dat eene golf vuur en pot tevens wegspoelt, en men met eene hongerige maag verder moet trekken. Daarover bekommert zich de Indiaan echter weinig, en men moet er zich over verwonderen, dat honger en dorst zoo weinig invloed op zijne vrolijke gemoedsstemming uitoefenen. Ik heb menigmaal met Indianen gereisd, die 12 uren achtereen uit al hun vermogen pagaaiden, gedurende al dien tijd niets gebruikten, en toch vrolijk en opgeruimd bleven. Bij de sterkste dreigementen zou een neger dit niet doen, en men ontmoet zelden negers, die eenen vloed (6 uren) roeijen, zonder onder de hand iets genuttigd te hebben.
Heeft men nu de plantagiën bereikt, dan wordt bijkans alles tegen brandewijn verruild, en slechts zelden brengen zij nuttige voorwerpen, zoo als stoffen, bijlen, messen, enz. naar hunne woonplaats terug. Te Paramaribo vertoeven zij alleen eenige dagen, staan hetgeen voor hen ongewoon is zonder bijzondere deelneming aan te gapen, en loopen meestentijds beschonken in de stad rond.
Met dram, melasse en een weinig zout nemen zij de terugreis aan, die, omdat zij thans tegenwind en tegenstroom hebben, veel moeijelijker is dan de heenreis. Hier helpt nu geen zeil, men moet pagaaijen en vaart daarom ook meestal na middernacht, wanneer de wind is gaan liggen en de zee bedaarder is. Over dag ligt men op eene stille plaats voor anker, d.i. aan eenen stevig in den grond gestoken stok. Het ankertouw is gedraaid uit den bast van den tot het geslacht Hibiscus behoorenden struik Maho, die aan het zandige strand groeit; het beantwoordt voor korten tijd volmaakt aan het oogmerk. Wanneer men het pagaaijen moede is, loopen de mannen

{==40==} {>>pagina-aanduiding<<}

somtijds halve dagen lang in het water en trekken de corjaal voort. Heeft men den zandigen oever der monding bereikt, dan wordt bij eb het vaartuig aan een lang touw door twee of drie mannen getrokken, terwijl er een aan 't roer zit en zorg draagt, dat de boot niet te digt aan den wal komt.
Bij de aankomst in het dorp wordt er natuurlijk beestachtig gedronken; evenwel worden er nog altijd eenigen gevonden, die bij beurten nuchter zijn. Alsdan ziet men allerwege dolzinnige vermakelijkheden en kloppartijen, en voor iemand die nuchter blijft, is het voorzeker belangrijk den invloed van den dram op de verschillende gemoederen gade te slaan. Men ziet dikwijls in dezelfde hut de vrouwen elkander bij de haren rondslepen en met brandende houten toetakelen, de mannen elkander met houwers meermalen gevaarlijke wonden toebrengen, geheel beschonkenen op den grond liggen en half beschonkenen in hunne hangmatten een lied op de fluit blazen. Bij deze muzijk komt nu nog het geschreeuw der beschonkenen (want zoo stil en bedaard zich de Indiaan in nuchteren toestand gedraagt, even zoo zeer tiert en raast hij, wanneer hij dronken is), het gehuil der kinderen, het gekrijsch der papegaaijen, het geblaf der honden, die van den eenen hoek naar den anderen vlugten, en het gejank der apen. Daar elk mannelijk deelgenoot der reis zijne waren zelf verruilt en niets in gemeenschap gekocht of verkocht wordt, onthaalt thans ook elk zijne vrienden afzonderlijk, zoodat de voorraad aan dram, hoe aanzienlijk ook, binnen weinig dagen verbruikt is.
Beleedigingen en vechtpartijen, in den roes voorgevallen, deze mogen ook nog zoo hoogloopend geweest zijn, worden naderhand niet meer geacht, en blijven vergeten door de eenvoudige verontschuldiging: ik was dronken; en hiermede is aan allen verderen twist de pas afgesneden

{==41==} {>>pagina-aanduiding<<}

Een ander eigendommelijk vermaak bestaat in hunne dansen, waarbij men hen regt in hun volkskarakter, onvermengd met vreemde zeden, kan waarnemen. Deze dansof liever drinkvermakelijkheden worden hetzij door enkele familiën, die eenen grooten voorraad aan cassave hebben, aangelegd, hetzij door het geheele dorp, waartoe alsdan elk huisgezin het zijne bijdraagt. Is de dag bepaald, waarop een tapanafeest zal plaats hebben, dan wordt door de vrouwen eene genoegzame hoeveelheid maniokwortels van het veld gehaald. Deze worden nu fijn gewreven op plankjes, die Simari 1) heeten, en waarin digt naast elkander harde puntige steentjes geslagen zijn, zoodat zij de plaats eener rasp vervangen.
De brij, hierdoor ontstaande, wordt in eene madappi uitgeperst, en het meel, dat thans van het vergiftige sap bevrijd is, ongeveer een duim dik op groote, ronde, ijzeren platen, waaronder vuur brandt, uitgespreid 2). Het nog eenigzins vochtige meel kleeft door de hitte aaneen en er ontstaat een koek, dien men omkeert, wanneer hij aan eenen kant gebakken is. Tot gewoon gebruik worden deze koeken op een zacht vuur gebakken, om het aanbranden te voorkomen; tot den tapanadrank echter worden zij met opzet zoo lang aan het vuur blootgesteld, totdat zij aan beide zijden verbrand zijn.

{==42==} {>>pagina-aanduiding<<}

Het sap van den maniokwortel of der bittere cassave, dat, zoo als ik reeds vroeger heb aangemerkt, vergiftig is, wordt tot op ongeveer de helft verkookt en daardoor onschadelijk. Men vermengt dit vocht met de zwart gebrande brooden of koeken en laat alles een of twee dagen gisten. Middelerwijl hebben de mannen in de grootste en beste hut van het dorp eene schoon geboende corjaal gebragt, en met water gevuld, opdat daarin de kostelijke drank kan gebrouwen worden.
Thans wordt eene menigte cassavebrood aan groot en klein in het dorp uitgedeeld, en oud en jong houden zich bezig met dit te kaauwen en in kalebassen uit te spuwen, die zij tot dat einde bij zich dragen. Zijn deze vol, dan wordt het appetijtelijke moes in de corjaal uitgeschud en op nieuw gaat men met kaauwen voort, totdat eene genoegzame hoeveelheid brood op die wijze bereid is, waarna de corjaal met palmbladen wordt gesloten, om daardoor, de spoedige gisting te bevorderen.
Hoe walgelijk deze toebereiding ook zij, smaakt deze drank, wanneer hij gereed is, nogtans aangenaam; hij kan echter niet lang goed blijven en, wanneer hij in groote hoeveelheid genoten wordt, veroorzaakt hij dronkenschap, even als eenige soorten van bier.
Op den morgen van den dag, waarop het feest zal plaats hebben, houden de mannen zich meerendeels bezig met de verbetering der wegen, die naar hun dorp geleiden, of met het verrigten van andere algemeen nuttige werkzaamheden. Tegen den middag begint het feest. Elkeen heeft zich daartoe naar zijnen smaak en vermogen toegerust. De mannen zijn, zoo als ik boven zeide, met roucou en tapourica beschilderd en hebben hunne langste en beste camisen omgedaan. Boog en pijlen, zoowel als eene vierkante knods van hard hout, abadou genoemd, mogen er niet bij ontbreken. Daarbij komen nog halssnoeren

{==43==} {>>pagina-aanduiding<<}

van pakir-, apen- of kaaimanstanden, veêren hoofdtooisels in alle mogelijke kleuren en eene tallooze menigte glaskoralen. De vrouwen en inzonderheid de jonge meisjes hebben zich prachtig opgeschikt. Hare lippen steken vol naalden; het gitzwart haar is zorgvuldig gekamd en in plaats van met pomade, met crapaat-olie besmeerd. Roode vlekken en strepen geven aan het gezigt iets tijgerachtigs, en het door tapouriba zwart gekleurde ligchaam steekt scherp af bij de vuurkleurige, met roucou geverfde kuiten. Daarenboven zijn zij met glaskoralen van allerlei grootte en kleuren behangen, en niet zelden versieren zij haren hals met verscheidene kettingen, waaraan allerlei zilvergeld geregen is. Aan eene enkele heb ik meer dan 100 francs geteld.
Langs de zijden der hut bevinden zich lange, lomp uit cederhout gesneden banken, waarvan de uiteinden krokodillen- of tijgerkoppen voorstellen. Op deze banken plaatsen zich nu de hoofden der huisgezinnen, en de vrouwen scheppen den kostelijken drank in kalebassen of aarden schotels. Verscheidene vrouwen en meisjes omvatten elkander met de armen en vormen eenen halven cirkel om dengene, aan wien zij den drank aanbieden. Na een jammerlijk gezang, buigen zij op de maat hare knieën en bovenlijf, zonder overigens van de plaats te komen, en zingen nu op eenen weeklagenden toon eenige dozijn malen hetzelfde vers. Heeft hij, wien deze eer bewezen wordt, gedronken, dan komt de beurt aan een ander. Op groote, met herten- of pakirsvellen bespannen trommels, die aan lange koorden van de zoldering afhangen, wordt door jonge lieden de maat geslagen voor hunne gezangen, welke volmaakt dezelfde melodie hebben als die der vrouwen. Ook zij bewegen zich op dezelfde wijze, zonder van plaats te veranderen.
Het is ongeloofelijk, welk eene hoeveelheid van dezen

{==44==} {>>pagina-aanduiding<<}

drank bij dusdanige danspartij gedronken wordt. Zoowel de daarmede gevulde boot, als ook de potten zijn des avonds gewoonlijk ledig. Indien er bij zulk een drinkgelag honderd personen, de kinderen er onder begrepen, aanwezig zijn, zoo houd ik mij overtuigd, dat er meer dan tien vaten, elk 320 flesschen inhoudende, verbruikt worden. Heeft de Indiaan zoo veel gedronken, dat hij de hem door de vrouwen aangeboden schotel niet meer ledigen kan, dan neemt hij een middel te baat om zich van het reeds genotene te ontlasten, ten einde op nieuw te kunnen drinken; en dit geschiedt niet in 't geheim, het maakt als 't ware een deel van het feest zelf uit, want hij staat niet eens van zijne zitplaats op. De vloer van het danshuis gelijkt dan ook naar eenen modderpoel, waarin men tot aan de enkels door tapana waadt.
Behalve de boven vermelde dansen, zag ik bij deze gelegenheid eenen anderen door twee mannen uitvoeren. Elk hunner heeft een uit leem vervaardigd, rood beschilderd blaas-instrument, dat naar twee op elkander geplaatste trechters gelijkt en aan beide zijden eene kleine opening heeft, waarin geblazen wordt. Met de zonderlingste wendingen en verdraaijingen van het ligchaam, terwijl zij zich nu eens van elkander verwijderen, dan weder tot elkander naderen, op hunnen buik gaan liggen, of op handen en voeten rondloopen, eindigt dit tooneel, na ongeveer een kwartier uurs geduurd te hebben, onder een uitbundig gelach der aanwezigen.
Des nachts is wel het feest geëindigd, doch den volgenden morgen vergast men zich aan het overschot, indien er namelijk nog iets is overgebleven.
Verscheidene jaren later zag ik eenen anderen dans.
De Piaiman Thomas was plotseling op eene reis naar de plantagiën overleden, en een jaar na zijnen dood gaf zijne weduwe ter herinnering daaraan eene danspartij.

{==45==} {>>pagina-aanduiding<<}

Ik zag in hare hut wel cassave-bakken, tapana en casiri gereed maken, doch andere toebereidselen vonden niet plaats. De dag verliep zoo als gewoonlijk; de eene voor, de andere na begaf zich naar zijne hangmat, en nergens zag men het minste teeken van eenig feest.
In de grootste hut van het dorp hingen de hangmatten der ongehuwde personen door elkander, en alleen bij het schijnsel van het vuur, dat onder elk brandde, kon men vinden hetgeen men zocht. Plotseling klonken mij uit eenen hoek een jammerlijk huilen en weeklagen in de ooren. Ik liep er heen en zag de weduwe, even als eene schildwacht onbewegelijk in dien hoek staan, houdende in de hand boog en pijlen, alsmede eenen ouden stroohoed van haren overleden man. Bij het schijnsel van een brandend stuk hout, beschouwde ik haar aan alle kanten; zij liet zich hierdoor echter niet van haar stuk brengen, want zij bleef haar weeklagend gezang, onder gestadig snikken en eenen tranenvloed, voorthuilen. De Indianen verklaarden mij de beteekenis harer woorden nagenoeg aldus: ‘Het is niet goed, dat gij mij verlaten hebt; uw zoon is nog te jong om voor mij te jagen en visch te vangen, enz.’
Nadat dit gehuil bijna een half uur zonder ophouden geduurd had, kwam er eene kleine pause, waarna in eenen anderen, even donkeren hoek een ander oud wijf verscheen, dat een zoo jammerlijk gehuil aanhief, alsof de overledene haar man of naaste bloedverwant geweest ware. Nadat dit gehuil even langen tijd als dat der altijd nog onbewegelijk in den hoek staande weduwe geduurd had, huilden beide te zamen als bulhonden. Doch gelijk aan alles eenmaal een einde komt, eveneens was ten laatste ook de tranenbron van beide vrouwen opgedroogd, en men ging tot eenen geheel bijzonderen dans over, waartoe langzamerhand verscheidene vrouwen en kinderen ver-
{==46==} {>>pagina-aanduiding<<}
schenen waren. Allen plaatsten zich in eenen kring en sloegen de armen om elkanders hals; daarna werd weder een lied op hunne eigendommelijke zangwijze aangeheven, de kniëen en het bovenlijf werden her- en derwaarts gebogen, en ten laatste liepen allen snel achter elkander in den kring rond. Hierbij heerschte eene uitzinnige vrolijkheid, en ook de woorden, waarvan ik nogtans de beteekenis niet verstond, schenen niets treurigs uit te drukken. In dit gezang werd meermalen van mij melding gemaakt; ook plaatste ik mij in den kring en danste mede, waarover men zich algemeen vrolijk maakte. Onder den dans, die bijna tot aan den morgen duurde, maakte men gebruik van de toebereide dranken.
In de keuze van hun voedsel uit het planten- en dierenrijk, dat de wateren en bosschen opleveren, zijn de Caraïben niet zeer naauwgezet, daar zij bijna alles, slechts weinige dieren uitgezonderd, eten. Slangen en groote zeeschildpadden zijn wel is waar van hunne tafel verbannen, daarentegen worden pipa-padden, boomkikvorschen, maskers van wespen, mieren, larven van verschillende snuitkevers, zoowel als de kevers, die de bloemen der waterlelie afknagen en alle soorten van eijeren met groote graagte genuttigd.
Lekkerbekken zijn de Indianen juist niet, en ofschoon zij aan zekere geregten de voorkeur geven, is het hun tamelijk onverschillig, of bijv. het vleesch half of geheel gaar, met te veel of zonder zout gekookt is, indien het slechts de maag vult en met de tanden verscheurd kan worden. Tot hunne voorname lekkernijen behoort inzonderheid de leguan (Lacerta iguana, Linn.). Ik ben er dikwijls over verwonderd geweest, hoe zij dit dier tusschen de digte bladen op de boomen ontdekken, en het heeft mij meermalen geërgerd, wanneer zij ondanks mijn verzoek en dreigen jagt maakten op dit onschuldige dier en daardoor de reis vertraagden,

{==47==} {>>pagina-aanduiding<<}

niettegenstaande er overvloed aan vleesch en visch in de boot was. Eene andere lekkernij voor hen zijn de haaijen, die zij op ondiepe plaatsen der zee schieten, en kleine kaaimans, die of aan den oever der rivieren en kreken liggen, of den snuit boven het water uitsteken.
Bij de vischvangst bedienen de Indianen zich nooit van netten, maar altijd van hoeken; ook schieten zij de visschen of bedwelmen ze met het hout van den stinkboom. - Kleine visschen worden op de gewone wijze met hengelroeden gevangen; doch groote met werplijnen, zijnde ongeveer 100 voet lange, van bromelie-vlas gevlochten, dikke lijnen, aan wier einde zich een stuk lood bevindt, en digt daarbij drie tot vier kortere lijnen, waaraan de hoeken bevestigd zijn. Het touw wordt uit eene boot of van het land uitgeworpen, en het andere einde zoo lang in de hand gehouden, totdat men bespeurt, dat een visch aangebeten heeft. Eene andere soort van hengels zijn de springhengels, bestaande uit eenen sterken, veerkrachtigen stok, die in het water stevig in den grond wordt gestoken, en waaraan een lang touw met den hoek hangt. Deze stok wordt naar beneden omgebogen en door middel van een, in het midden van het touw bevestigd houtje, op de wijze eener kram, aldus gespannen gehouden. Wanneer een visch aan den hoek bijt, gaat de kram los en de stok springt in zijnen natuurlijken stand terug; tevens wordt daardoor de visch halverwege uit het water getrokken. Doch dikwijls vindt de visscher alleen de koppen, omdat op het gespartel van den visch de kaaimans en voornamelijk de vraatzuchtige peris (Sciurus viridis) toeschieten, en er zoo veel afbijten, als zij kunnen bereiken. De wijze waarop met maschoas gevischt wordt, is vroeger (Dl. I. bladz. 105, noot) reeds beschreven. Met stinkhout echter heb ik voor het eerst aan de Marowyne zien visschen. De Indianen gebruiken, voor zoo ver mij bekend is, drieërlei plan-
{==48==} {>>pagina-aanduiding<<}
ten, door het sap waarvan de visschen bedwelmd worden.
De eerste en gewone is eene, in de hooge bosschen groeijende liane, somtijds ter dikte eener dij, die tot net geslacht der papilionaceën (Linchocarpus) behoort. De tweede is de tot de euphorbiaceën behoorende conamistruik (Phyllanthus conami), die men om de huizen plant en waarvan de bladen en bloesem tot eene brij gestampt worden. De derde is het roerkruid (Gunapalium); dit behoort tot de senecionideën, heeft hartvormige bladen, en is waarschijnlijk verwant met de jatropha's. Ook deze wordt om de huizen geplant, en mij is niet met zekerheid bekend of zij hier inheemsch is. De zeer melkrijke bladen en takken worden insgelijks gestampt en even als die der conami met het water vermengd.
Tijdens den vloed, die zich in de Beneden-Marowyne 8-10 voet verheft, trekt de riviervisch naar de bogten en beken waar hij, totdat de eb begint, zijn voedsel zoekt, dat gedeeltelijk in boomvruchten, die in 't water gevallen zijn, gedeeltelijk in wormen en andere visschen bestaat. Wil men nu met het stinkhout of de beide andere planten visschen, dan wordt, zoodra de vloed het hoogste punt bereikt heeft, eene geschikte kreek afgesloten, zoodat aan den visch de terugweg naar de rivier is afgesneden. Dit geschiedt met eene zoogenaamde paarl, die uit ongeveer 8 voet hooge palen van de stelen der palmbladen bestaat; deze worden door middel van lianen zoodanig met elkander verbonden, dat tusschen elken paal eene opening ter breedte van 1 duim overblijft; dit vormt eene soort van rasterwerk, waardoor het water eenen vrijen afloop heeft. Wanneer het water nu merkelijk gevallen is, begeven zich eenige mannen met groote stukken stinkhout, dat men vooraf door het met hard hout te slaan gekneusd en losgemaakt heeft, naar het

{==49==} {>>pagina-aanduiding<<}

boveneinde der kreek, waar men door gestadig wrijven en slaan in 't water, alle vergiftige deelen der plant er aan mededeelt. Na verloop van weinig minuten bespeurt men reeds de uitwerkselen bij de waterbewoners. Kleine vischjes drijven op den rug rond; krabben en kreeften nemen de wijk op den oever en waggelen heen en weêr, terwijl dan hier, dan daar, een visch uit het water opduikt of er den kop boven uitsteekt. Alle mannen staan op zekere afstanden langs de kreek en schieten met pijlen op de visschen, die zich boven water vertoonen. Vrouwen en kinderen waden in den modder rond, om de bedwelmde visschen er uit te halen. Alles wat leven heeft, sterft in het vergiftigde water en wordt eene prooi der Indianen. Deze zeggen, dat in zoodanige kreek in langen tijd niet meer gevischt kan worden, omdat de vergiftigde reuk zich aan de in 't water liggende boomstammen en zelfs aan den modder mededeelt en ook slechts langzaam weder verdwijnt.
Bij het visschen met conami en gunapalium wordt de brij met het water vermengd en dit heeft volmaakt dezelfde uitwerking. Deze wijze van visschen wordt ponsen genoemd; zij is in ieder geval nadeelig, omdat ook eene menigte kuit en jongen daardoor vernield worden.
Bij het begin van het regensaizoen, wanneer de visschen uit de rivieren en grootere kreken naar kleinere beken en moerassen trekken, damt men deze gewoonlijk met paarls en pinabladen af. De visschen, hierdoor in hunne vaart gestuit, trachten over het beletsel heen te springen en vallen alsdan in eene met dat oogmerk er achter geplaatste corjaal. Wanneer de visch regt aan 't trekken is, kan men er des morgens honderden in de corjaal vinden.
Is de vischvangst zoo voordeelig, dat men voor meerdere dagen voorraad heeft, dan wordt de visch gebarbakot, d.i. gerookt. Daartoe neemt men alleen de ingewanden er uit en legt ze ongezouten op eene soort van

{==50==} {>>pagina-aanduiding<<}

rooster, die van stokken gemaakt is. Onder dezen onderhoudt men zoolang vuur, tot dat de visch gebraden en gedroogd is. Doch juist om die reden, blijven zij slechts weinige dagen goed en wemelen dikwijls van wormen, die evenwel den Indiaan zijnen eetlust niet benemen.
In den regentijd (Mei en Junij) leggen de roode ibissen, hier onjuist flamingo's genoemd, zoowel als andere tot het geslacht der reigers behoorende vogels hunne eijeren in het houtgewas aan het lage zeestrand, en broeijen. Eijeren en jongen worden door de Indianen bijzonder op prijs gesteld, en daarom zien zij niet op tegen eene reis naar de legplaatsen. Op zekeren dag kwamen er twee groote corjalen van mijne naburen aan den post, om op zulk eene eijer-expeditie uittegaan. Men beloofde, nadat ik de manschap met brandewijn verkwikt had, voor mij ook eene mand vol eijeren te zullen medebrengen. Eenige dagen later keerden beide corjalen terug, volgeladen met eijeren en eene menigte jonge vogels, die er zeer mager uitzagen. Ik ontving nu een honderdtal van deze eijeren, die groen en zwart gespikkeld en zoo groot als kleine kippeneijeren waren. Dadelijk maakte ik toebereidselen om eene eijerkoek te bakken, ontdekte echter tot mijne spijt, dat er slechts één versch ei onder was. Alle overige waren of doorgelegen en bedorven of bevatten reeds bijna ontwikkelde vogels, die zich nog bewogen. Daarom geloofde ik, dat men met opzet dit geschenk voor mij uitgezocht had. Daar ik nu echter volstrekt eijerkoek wilde eten, voer ik terstond in mijne corjaal naar het dorp, waar ik in elke hut de vrouwen met het koken van eijeren bezig vond. Doch deze waren eveneens als de mijne. In eene soep van doijers dreven vogels uit alle broeitijdperken, rijkelijk gekruid met spaansche peper, en dit geregt werd met ware gulzigheid verslonden.
Het ware geenszins te verwonderen, indien bij dusdanige

{==51==} {>>pagina-aanduiding<<}

levenswijze gevaarlijke ziekten ontstonden; doch dit is niet het geval, en slechts zelden ontmoet men ziekelijke personen. Behalve lijders aan de hier te land heerschende verschrikkelijke ziekten, zoo als melaatschheid en elephantiasis, vindt men hoogst zelden gebrekkigen, hetzij kreupelen, hetzij gebogchelden; en indien men aan de naakte ligchamen wonden of likteekenen waarneemt, zijn het altijd eervolle teekens van eenen strijd of van een, hun in dronkenschap overkomen ongeval. Bij tijden woedt onder hen dysenterie; ook komen dikwijls tusschenpoozende koortsen voor. Zij kennen overigens eene menigte plantaardige geneesmiddelen, waarvan de uitwerking meestal heilzaam is. Is de ziekte van eenen meer ernstigen aard, dan wordt een bekwaam geneesheer of piaiman geraadpleegd. Voor den zieke wordt in zijne hut eene soort van tent uit camisen en andere doeken gemaakt, en zijne hangmat er in opgehangen. In eene andere dergelijke tent zit de piaiman, met de onmisbare Maraka bij zich. Deze bestaat in eene ronde, holle kalebas, door wier midden een hout steekt, waarvan het boveneinde met ravenvederen versierd is; in de kalebas zelve zijn kleine ronde voorwerpen, zoo als erwten en ronde Marowyne-steentjes vervat. Hier houdt hij gesprekken met den boozen geest, die de ziekte veroorzaakt heeft. Zijne taal is dan smeekend, dan dreigend, dan brullend en dan weder met snikken en weenen vermengd. Hoe zwaarder de ziekte is, des te meer moeite geeft zich de piaiman om door zijne dreigementen den geest vrees aan te jagen.
Men zou er haast aan moeten twijfelen, dat één persoon in staat is, zoo vele verschillende stemmen te kunnen nabootsen; want op alles wat de piaiman tot den boozen geest zegt, antwoordt hij zelf met eene veranderde stem. Daarbij ratelt hij onophoudelijk met de maraka, waarvan het geluid overeenkomt met het geratel van erwten in eene drooge blaas.

{==52==} {>>pagina-aanduiding<<}

Het piaiën duurt nachten achtereen onophoudelijk voort; alleen blaast de doctor den zieke van tijd tot tijd tabaksrook in 't gezigt, of verrigt zijne bezweringen bij de hangmat zelve. Als voornaamste geneesmiddel in hoogst moeijelijke gevallen dient het sap van den Dakiniboom, dat zeer zeldzaam schijnt te zijn. Tot het verkrijgen hiervan, heeft de piaiman de vergunning noodig van de geesten, die den boom bewonen, en eerst na verscheiden gesprekken met hen gehouden te hebben, hakt hij in den boom de opening, waaruit het sap vloeijen moet. De lijder drinkt dit nu als laatste middel, en het spreekt van zelf, dat bij het gebruik van zulk een belangrijk geneesmiddel de piaiman den ganschen nacht bij den zieke doorbrengt en de geesten bezweert. Doch deze houden zich ook niet stil, maar laten zich in verschillende geluiden, nu eens als poweezen, agamis, dan weder als apen en tijgers hooren.
Dergelijke genezingswijzen heb ik nog nooit bijgewoond, doch reeds menige nacht in dorpen doorgebragt, waar mij de piaiman belette te slapen.
In artsenijmiddelen der Europeanen stellen de Indianen weinig vertrouwen; somtijds gebruiken zij die, doch, indien er niet dadelijk een gunstig uitwerksel door verkregen wordt, nemen zij terstond weder hunne toevlugt tot hunne huismiddelen. Nogtans hebben zij groote achting voor de chinine, omdat deze zoo spoedig de koorts verdrijft.
In het karakter van den Indiaan liggen niet veel ondeugden, maar ook weinig deugden opgesloten. De hoofdtrek, dien de Caraïben met de Arrauwaken gemeen hebben, is onverschilligheid. Hij laat zich door eenen oogenblikkelijken invloed besturen, en slechts dan behartigt hij zijn belang, wanneer dit met zijne gemoedsstemming overeenkomt. Even als een kind wenscht hij den eenen oogenblik dit, den volgenden weder iets anders te bezitten, en

{==53==} {>>pagina-aanduiding<<}

hij ontziet geene moeite, om in het bezit daarvan te geraken. Van woordhouden heeft hij geen begrip en men kan zich daarom niet op hem verlaten. Evenmin weet hij wat waarheid is, en liegt wanneer zijn belang het medebrengt.
Daar zij slechts weinig behoeften hebben, tellen zij hun eigendom weinig; wanneer zij zich bijv. maanden lang afgesloofd hebben om een lang stuk salemporis (blaauw geverfde boomwollen-stof) te verdienen, dan wordt dit of tot een zeil gebruikt, indien zij geen ander hebben, of aan flarden gescheurd, om de corjalen er mede te stoppen. Wantrouwend zijn zij geenszins; zij verlaten dagen achtereen hunne hut, zonder hun eigendom weg te sluiten of te verbergen; diefstal komt zelden voor, doch dranken en eetwaren zijn voor hen niet veilig; ook laten zij somtijds andere voorwerpen, die van hunne gading zijn, denzelfden weg gaan. Over het algemeen zijn zij lui, en daarom vindt men er slechts weinige, die bemiddeld zijn.
Hunne zucht tot reizen is zeer groot en voor de onbeduidendste zaken ondernemen zij verre togten. Vroeger pleegden zij uit het land der Makusis aan de Rupuni en Maho, in het binnenland van Guyana, slaven te halen; doch tegenwoordig schijnt dit niet meer te geschieden. Ik heb nog een zoodanig slavenmeisje gekend, die aan Christiaan behoorde.
Wanneer men hunne geneigdheid tot den drank uitzondert, zijn hunne hartstogten veel minder hevig dan die der Indianen van Noord-Amerika; daarom twijfel ik ook of de beschaving wel ooit groote vorderingen onder hen maken zal. Van onzen kant wordt echter ook volstrekt niets gedaan, om hen tot eenen hoogeren trap van beschaving te brengen; doch ook bij onze naburen, de Franschen, die deze zaak zeer ter harte nemen, en de Indianen in scholen laten onderwijzen, bespeurt men geenen grooteren

{==54==} {>>pagina-aanduiding<<}

vooruitgang. De eenigste magneet, waardoor zij aangetrokken worden, is helaas de brandewijn, en de borrelflesch mag nooit leêg worden, wanneer zij eenige dienst zullen bewijzen. Wie hun te drinken geeft is hun vriend. Voor andere diensten en weldaden zijn zij gevoelloos; dankbaarheid is hun vreemd. Ook beleedigingen worden vergeten, en nooit heb ik bespeurd, dat twisten en gewelddadigheden voorvielen, indien de algemeene rustverstoorder, de brandewijn, de gemoederen niet verhit had.
Ofschoon hunne zintuigen waarschijnlijk evenzeer ontwikkeld en even fijn zijn als die der noord-amerikaansche Indianen, schijnen zij toch in 't algemeen bij dezen achter te staan, hetgeen voorzeker mede voor een groot gedeelte aan het zachte klimaat is toe te schrijven, waardoor zij zonder groote inspanning in al hunne behoeften kunnen voorzien, terwijl de Noord-amerikaan onder een zuiverder luchtgestel zich al zijne levensbehoeften met moeite en arbeid moet verwerven.
Mijn detachement, dat uit den bakker en twee zwarte soldaten bestond, werd andermaal afgelost en door vier blanken vervangen; de bakker bleef en was de vijfde; derhalve bevond zich de bezetting weder op den ouden voet.
Tot heden had ik te vergeefs alle moeite aangewend, om van de Indianen eene corjaal te koopen, ten einde zelf kleine togten te water te kunnen doen; want, hoeveel ik ook voor eene bood, zij konden er geene missen. Eindelijk vond ik toevallig eene fraaije, 18 voet lange corjaal van cederhout, die door den stroom van een of ander indiaansch dorp medegesleept, en door den vloed op 't strand geworpen was. Over de geheele lengte waren er drie ontzaggelijk groote scheuren in, en het kostte derhalve veel moeite het vaartuig weder bruikbaar te maken. Bij eenen aanhoudenden arbeid van twee dagen slaagde ik hierin echter volkomen. De reten had ik

{==55==} {>>pagina-aanduiding<<}

met stokjes, die met werk omwoeld waren, gestopt, deze bepikt en daarover in de geheele lengte aan weêrszijde lange strooken geslagen ijzer gespijkerd. Eene proefvaart naar de overzijde der rivier overtuigde mij van de deugdelijkheid van mijn werk.
In het laatst van Maart schreef mij de kommandant van Armina, dat de schoener andermaal onderweg was, om het restant der geborgen goederen af te halen, en dat hij zijne vrouw, de huishoudster, er mede verwachtte. Tevens verzocht hij mij, deze dame vriendelijk te behandelen, en hem terstond van hare aankomst te verwittigen.
Ik had dit vrouwtje nog nooit gezien en verwachtte derhalve in haar eene mulattin of mestieze te zullen ontmoeten; want zoodanige nemen meestal het huishouden van ongehuwde officieren waar, vergezellen hen naar de posten en matigen zich somtijds meer gezag aan, dan eene wettige vrouw. Zulke missi's verkochten (ik spreek van lang verloopen tijden) op de posten gewoonlijk alles op krediet, wat de soldaat als vrijgezel noodig heeft, zoo als: suiker, koffij, tabak, boter, kaas, zeep, enz. Het bedrag echter werd door den kommandant van de soldij ingehouden, telkens wanneer deze van Paramaribo ontvangen werd. Gaat er een vaartuig naar de stad, dan heeft de korporaal, die meêgaat, te Paramaribo duizend boodschappen te verrigten, en gaat hij hierbij niet met genoegzamen ijver te werk, zoo weet de missi het hem later wel te doen ontgelden. Dikwijls echter doet de dame zelve de reis mede, om bekende plantagiën te bezoeken en zich daar van suiker, koffij, dram enz. te voorzien en hare overige benoodigdheden in de stad tegen zeer billijke prijzen in te koopen. Het grootste gedeelte der soldij wandelt dan, vooral indien zij onder de hand ook nog eenen borrel verkoopt, wat echter de kommandant natuurlijk niet mag weten, in hare geldlade. Eene zoo-
{==56==} {>>pagina-aanduiding<<}
danige dame dacht ik insgelijks op den schoener te zullen ontmoeten, en voer uit groote galanterie dien te gemoet. Ik heette de beminde van mijnen kommandant in 't negerengelsch welkom, dat ik toen ter tijd uiterst slecht sprak; doch de dame maakte zich aan mij terstond als eene hollandsche bekend, waardoor ik van de verpligting ontheven werd, om mij in de armzalige creolentaal uit te drukken.
Onmiddellijk schreef ik aan den kommandant, dat zijne huishoudster - na rijpe overweging, kwam mij dit woord echter te aanstootelijk voor en veranderde ik het in madame - benevens den doctor aangekomen was. Ten einde hem deze heugelijke tijding zoo spoedig mogelijk te doen geworden, zond ik de geheele bezetting, behalve den bakker, er mede af. Daar ik echter slechts eene enkele pagaai bezat, moesten drie der meêgaande soldaten tot aan het naaste dorp der Arrauwaken met de zaaddoozen der maripa-palm roeijen; daar konden zij van mijne vriendin, het opperhoofd des dorps, drie pagais te leen krijgen.
Vier dagen later kwam de kommandant van Armina aan, om zijne beminde af te halen. Deze had onder anderen een ontzaggelijk groot vat ordinairen tabak medegebragt, en het detachement kon dit tegen betaling in rook veranderen. Echter had zij helaas ook verscheidene voorwerpen te Paramaribo gekocht, die door den rijken zegen van het strand thans gemist konden worden en daarom den kommandant menige zucht afpersten. De huishoudster verhaalde dat het vat tabak ruim 700 pond woog, en dat zij, niet zoo zeer om haar voordeel, als wel in 't belang der soldaten, aan dezen het pond er van voor ƒ1,50 zou verkoopen.
De kommandant, de doctor en de huishoudster zeilden met gunstigen wind naar Armina, en ik was Goddank weder voor langen tijd van dergelijke bezoeken verschoond.

{==57==} {>>pagina-aanduiding<<}

De schoener had het restant der geborgen goederen geladen, en er schoot dus niets meer over dan het wrak, dat met den vloed vol water liep, en waarin haaijen en andere roofvisschen de overblijfselen der verrotte aardappelen, uijen en kaas doorsnuffelden.
Thans was het de legtijd der groote zeeschildpadden, die des nachts hare wandelingen langs het zandige strand volvoerden en op den hooger liggenden oever, waar deze zich boven den hoogsten waterspiegel van den vloed verhief, hare eijeren begroeven. Meestal bij maanlicht en tijdens het eerste en laatste kwartier kruipen deze logge dieren tegen het strand op, wroeten in het zand eene ruimte van soms 200 vierkante voet om, en ondermijnen de dikste wortels, totdat zij eene geschikte plaats gevonden hebben. Vervolgens wordt met de achterpooten een gat gegraven van omstreeks 2 voet diep en 8 duim in omvang en hierin 100-200 ronde, met een pergamentachtig vlies overtrokken eijeren ter grootte van eenen kleinen biljartbal gelegd. Het gat wordt met zand gevuld, en het dier keert naar de zee terug. In het zand ontwaart men het diepe, golfswijze spoor der pooten en van den staart, dat door het op- en afkruipen ontstaat.
Indien men eene schildpad bij het leggen aantreft snuift en blaast zij, doch gaat bedaard met haar werk voort, tenzij men beproefd haar op den rug te leggen, in welk geval zij woedend om zich heen slaat. Een sterk man kan bij eenige ondervinding haar gemakkelijk op den rug werpen, ofschoon zij menigmaal 500 pond zwaar zijn. Omgekeerd zijnde, slaan zij met alle vier de pooten op het borstschild en zouden in staat zijn, hem die onvoorzigtig te werk gaat, zwaar te verwonden. Men bindt alsdan hare voorpooten vast en laadt ze in de corjaal. Zij hebben een zeer taai leven, en de Indianen, die haar dikwijls ten verkoop naar de plantagiën brengen, laten ze somtijds

{==58==} {>>pagina-aanduiding<<}

14 dagen op den rug liggen; doch dan moet men oppassen dat zij niet door de zon beschenen worden.
Gewoonlijk bevatten zij, ofschoon reeds eijeren gelegd hebbende, nog eene groote menigte dojers, en velen zijn zoo vet, dat men uit eene enkele 2-3 gallons (1 gallon = 4,543 Ned. kan) olie smelten kan. Het vet is, zoo als bekend is, groen en het vleesch levert de beroemde schildpadsoep, die men te Londen en in andere zeeplaatsen zoo duur betaalt. In Suriname wordt het niet geacht en ik vind het ook niet smakelijk; want het is grof en vezelig en het vet heeft eenen eigendommelijken, tranigen reuk. Doch de eijeren zijn goed te gebruiken en deze waren gedurende den legtijd een voorname schotel op onze tafel. Het wit dezer eijeren, dat nooit hard wordt, werpt men weg. Men kookt ze in water met zout, en eet de dojer met peper en citroensap; ook kan men er goede pannekoeken van bakken. Om ze langen tijd te bewaren, rookt men ze, waarbij echter het wit geheel indroogt. De mannetjes zijn doorgaans vetter dan de wijfjes en van dezelfde grootte; hun staart is echter nagenoeg 2 voet lang. Zij komen nooit op het land en worden daarom zelden gevangen.
De paartijd valt in Februarij in, en omstreeks het midden dier maand vindt men de eerste eijeren, de meeste worden echter in Mei gelegd en in het laatst van Julij komen de jongen te voorschijn. Deze kruipen gemeenlijk des nachts naar zee. Uit één nest komen er somtijds 30-40. De overige eijeren bederven. Zij hebben overigens veel vijanden en vooral zijn de aasgieren er zeer op gesteld. Waar eene schildpad gelegd heeft, steekt men met eenen pijl of gladden stok hier en daar in de omgewoelde plaats; de plek, waar de pijl gemakkelijk en zonder wederstand te ontmoeten in den grond dringt, graaft men op en vindt daar de eijeren. Reeds zitten meerdere aasgieren in de nabijheid en wachten alleen, totdat men heengaat, om de met

{==59==} {>>pagina-aanduiding<<}

den pijl doorboorde eijeren, die men laat liggen, op te vreten. Zijn zij hiermede gereed, zoo vliegen zij vooruit naar eenen nieuwen hoop, om ook daar hun vindersloon te ontvangen en te verslinden.
In Mei en Junij komen kleinere zeeschildpadden van eene andere soort te voorschijn, die men Varana noemt. Deze worden slechts 80-100 pond zwaar en leggen kleinere doch smakelijker eijeren. Des avonds, wanneer de maan schijnt, loopen zij bij dozijnen op het strand rond en wel, zoo als het schijnt, niet alleen om eijeren te leggen, maar ook om zich te verlustigen. Zij zijn op verre na niet zoo log als de groote, maar kunnen ook niet zoo lang in 't leven gehouden worden. Somtijds, doch zeer zelden, komt ook de caret-schildpad op 't strand. Zij is kleiner dan de reuzen-schildpad en haar spoor is kenbaar aan het indruksel van haren kop, dien zij door het zand schijnt te slepen. De zeeschildpadden worden, behalve door den mensch, alleen door den jaguar aangetast, die haar met zijne scherpe klaauwen behendig weet uit te hollen. De twee mij bekende soorten leven van wieren en zeegras. De zonderlinge matamatta (Chelys infibriata) is in Suriname niet inheemsch; zij komt echter dikwijls aan den Oyapok voor en wordt van daar naar Cayenne ter markt gebragt.
De groote regentijd was begonnen, en ofschoon aan zee de stortregens minder zwaar zijn dan in 't binnenland, was zij toch hoogst onaangenaam voor ons, omdat in de gemeenlijk stille nachten eene ontzaggelijke menigte moskieten alle levende schepselen plaagden. Over dag sleepten wij groote, door de zee aangespoelde stukken hout bijeen, en maakten daarvan 's avonds een groot vuur aan, waartoe menigmaal meerdere vademen verbruikt werden. Bij dit vuur plaatsten wij ons zoodanig, dat de rook ons bestreek, en mijne geiten, die zeer wel bespeurden wat tegen het steken der moskieten beveiligde, drongen zoo

{==60==} {>>pagina-aanduiding<<}

digt mogelijk tegen ons aan. Bij dit wachtvuur onderhielden wij elkander met soldaten-geschiedenissen, die overal wel over dezelfde leest zullen geschoeid zijn. Wanneer het vuur uitging en men poogde te slapen, begon het vloeken en weeklagen. Elk middel werd beproefd; zelfs begroeven sommigen zich letterlijk in het zand en lieten alleen eene kleine opening over om adem te halen, enkel en alleen om eenige uren rust te kunnen genieten.
Wanneer het helder weêr was, liepen wij uren ver langs het strand en vermaakten ons met de zeeschildpadden. Somtijds gingen wij met ons drieën op eene zitten, en niettemin liep zij met ons in zee. Vonden wij er eene in de nabijheid van den post, dan slagtten wij ze wel eens, doch met degene, die wij verder op ontmoetten, gaven wij ons zooveel moeite niet.
Op zekeren avond zat ik in mijne kamer; op eens hoorde ik hard tegen den drempel kloppen. Daar op mijn roepen niemand antwoordde, opende ik de deur en vond eene groote zeeschildpad, die bezig was onder den drempel een nest te graven. Ik rolde haar op den rug en den volgenden morgen slagtten wij haar.
Wanneer wij van onze nachtelijke wandelingen te huis kwamen, waren wij zoo mat en vermoeid, alsof wij in geene drie nachten geslapen hadden. Het geheele ligchaam was op zulk eenen marsch in aanhoudende beweging, en men bevond zich als 't ware in eenen dampkring van moskieten, waartegen men voortdurend moet slaan en zich verweren. Aan stilstaan of zitten was niet te denken, en wanneer wij eenen oogenblik wilden uitrusten, liepen wij gemeenlijk in zee en staken alleen het hoofd boven het water uit. Brak nu de morgen aan, dan haastte zich ieder, om, na ontbeten te hebben, de ontbeerde nachtrust in de hangmat in te halen. Doch wij konden noch des nachts noch over dag slapen; want zoodra het warm werd,

{==61==} {>>pagina-aanduiding<<}

vertoonde zich eene geheel bijzondere soort van driekante vliegen of bremsen, die in het overige gedeelte der kolonie niet voorkomen, en hen die sliepen dikwijls op zulk eene onbarmhartige wijze wekten, dat deze menigmaal van kwaadheid den post en zich zelven op de Mokerheide wenschten.
Tegen het einde van April kwam onze kommandant andermaal, om de levensmiddelen, die iederen dag verwacht werden, voor het tweede kwartaal in ontvangst te nemen. - Bijna te gelijkertijd verscheen er eene visschersboot met vier blanken, die bij de openbare veiling der van het gestrande schip geborgen goederen, het wrak voor 100 gulden gemijnd hadden. Zij waren vergezeld van vier negers, met wier hulp zij alles afbraken en ten verkoop naar de stad wilden brengen. Zij hoopten aan den inventaris van het schip nog vrij wat te verdienen, doch vonden zich in hunne verwachting bitter teleurgesteld. Veertien dagen waren zij onderweg geweest, hadden door storm en regen veel geleden en kwamen, van alles ontbloot, bij ons aan.
Zij gingen nu volijverig aan 't werk, onderzochten het wrak en beijverden zich gedurende de eb om alles, wat aan koper, lood enz. nog eenige waarde had naar den post te brengen. Hun ijver verflaauwde echter reeds na verloop van eenige dagen; want behalve dat de regen hen in hun werk belemmerde, waren zij bijkans alle dagen dronken en geraakten onderling in twist, waaruit gewoonlijk kloppartijen ontstonden. Des nachts lieten de moskieten hun geen rust; dan werd deze, dan gene hunner negers ziek; de bananen en de rijst, waarvan de kommandant hen voorzien had, waren vrij spoedig verbruikt, en onze karige rations met die acht menschen te deelen, was niet mogelijk. De luitenant besloot derhalve, van Armina, werwaarts de boot teruggekeerd was, nog eenige dozijnen bossen bananen te laten

{==62==} {>>pagina-aanduiding<<}

komen. Daar ik den stroom, dien ik nog nooit bevaren had, wenschte te leeren kennen, vertrok ik met mijne corjaal, twee negers en eenen Indiaan, dien ik op eigen kosten meênam, er heen. Vooraf echter raadde mij de kommandant, een paar dozijn fleschjes pomade en reukwater, die hij met zijne lynxoogen in mijne kist ontdekt had, als geschenk voor zijne beminde mede te nemen, ofschoon deze reeds ver boven de jaren was, waarin deze middelen van het toilet met vrucht gebezigd worden.
Met een zeil op mijne ligte corjaal, voer ik den 2 Mei niet gunstigen wind af, en spoedig hadden wij de eerste groep, uit vijf, met opgaande boomen en lage struiken bewassen eilanden bestaande, bereikt, en landden bij het eerste dorp der Arrauwaken aan de hollandsche zijde, dat Woman Country (vronwendorp) genoemd werd. Het opperhoofd daarvan was eene bejaarde vrouw, Saantje, die mij, nadat ik haar eene flesch jenever, haar geliefkoosde drank, gegeven had, met casiri, cassave en ananassen beschonk.
Aan de overzijde der rivier lag een dorp der Caraïben, waarvan het opperhoofd insgelijks eene vrouw was en Anna heette.
De rivier, die boven het eerste eiland tot op de helft harer vroegere breedte afneemt en slechts nog een half uur breed is, vormt bijna zonder eenige kromming eene acht uren lange bogt, waarin eene menigte eilanden liggen, en waarvan het zuidelijk einde weder enkel uit water schijnt te bestaan. In de verte is eene reeks van hooge heuvelen zigtbaar; de oever prijkt aan beide zijden met de schoonste boomen, wier verschillende bloesems verwonderlijk fraai bij het donkere groen der verschillend gevormde bladen afsteken. Inzonderheid valt de heerlijke Caracalla, caraïbisch Knopojorogorli (Naranthea guianensis), met haren scharlaken rooden, 1-2 voet langen, aarvormigen

{==63==} {>>pagina-aanduiding<<}

bloesem in 't oog. Met dezelfde kleur schitteren de bloemtrossen van den Maniboom (Symphonia coccinea), waaruit de Indianen eene pekachtige hars weten te winnen.
Aan beide zijden ziet men verscheidene indiaansche dorpen; de grond, waarop deze gebouwd zijn, is meerendeels eene roode, ijzerhoudende aarde. Wij overnachtten in een dezer dorpen, waarvan het opperhoofd Jan zich langen tijd te Cayenne opgehouden had, en daarom beschaafder was dan de overigen. Het aanhoudend gekef der honden, aan wie ik vreemd was, en het geluid der trommels, waardoor de booze geest Jorka moest verdreven worden, lieten mij bijna geen oog digt doen. Men beweert elders, dat de zuid-amerikaansche honden niet blaffen; ik heb meer dan mij lief was het tegendeel ondervonden; want in de dorpen der Bosch-negers en Indianen zijn de honden bij de aankomst van eenen vreemdeling niet tot bedaren te brengen. In de vroegte verlieten wij ons nachtkwartier en voeren tot aan Kibido-Country, een dorp der Caraïben, dat op de zuidelijke punt van een lang eiland ligt. Hier kookten wij onder eenen hevigen regen ons middageten. Daar de vloed op den, door hevige stortregens gezwollen stroom geenen invloed meer uitoefende, huurde ik nog eenen jongen Indiaan.
Een klein uur hooger op ligt het laatste dorp der Caraïben. Hier ontmoetten wij eene menigte Bosch-negers, die van Armina gekomen waren, en zich naar Paramaribo begaven. Voor ergerlijke tooneelen beducht, wilde ik hier, ondanks het verzoek mijner negers en Indianen, niet den nacht overblijven, ofschoon zij mij verzekerden, dat zich in de nabijheid geen kamp meer bevond en wij dus onder den blooten hemel zouden moeten overnachten. De waarde van dergelijke verklaringen en uitvlugten kennende, liet ik mij niet bepraten, en met tegenzin voeren zij verder.
De oever aan beide zijden is steil en bestaat uit kleine

{==64==} {>>pagina-aanduiding<<}

bergen, die onafgebroken tot aan Armina voortloopen. De avond viel en het geschreeuw der papegaaijen, die doorgaans op de eilanden in de rivier slapen, en, wanneer het te voren geregend heeft, een waarlijk helsch concert uitvoeren, had opgehouden. Groote vledermuizen en nachtzwaluwen fladderden om ons heen, en in de schemering kon men nog slechts flaauw de omtrekken van een klein eiland onderscheiden, waarop eenige hutten moesten staan en werwaarts wij nu vol hoop koers zetteden. Het was reeds donker toen wij de monding der Siparawini bereikten, die, van het oosten komende, zich in de Marowyne ontlast, en wij moesten al onze krachten inspannen, om den snellen stroom dezer kreek te boven te komen en haren zuidelijken oever te bereiken. Juist voor deze monding lag het kleine eiland, waarop wij voornemens waren den nacht door te brengen; doch tot onze groote teleurstelling ontdekten wij, dat alles onder water stond en alleen de daken er boven uitstaken.
Thans was goede raad duur en het berouwde mij op dit oogenblik, niet in het laatste dorp gebleven te zijn; want een' nacht, al ware het ook de schoonste, zoo opeen gepakt in eene kleine korjaal te moeten doorbrengen, die bij de minste beweging regts of links dreigt om te slaan, is alles behalve aangenaam. De nacht was inderdaad heerlijk; tallooze sterren tintelden aan 't hemelgewelf en geen windje bewoog de oppervlakte van het water. In het donkere bosch zag men de groote lichtkevers, die zich in het binnenland ophouden, rondzwerven. Men hoorde alleen het fluiten der krekels en somtijds het zwaarmoedig gezang eener nachtzwaluw. De negers zongen uit verdriet, en de oude Indiaan, die met dit oord niet bekend was, en onderweg bij de Bosch-negers te veel gedronken had, vloekte in allerlei talen. De jonge Indiaan was geheel beschonken en sliep.

{==65==} {>>pagina-aanduiding<<}

Uit hoofde der vele zich langs de oevers van den stroom bevindende klippen, waren wij verpligt, het midden te houden; ook hadden wij alle hoop, om nog onder dak te komen, laten varen. Eindelijk had de kleine zijnen roes uitgeslapen; hij beschouwde de oevers, om welke te onderkennen een paar kattenoogen vereischt werden, en verzekerde ons, dat niet ver van hier zich aan de hollandsche zijde een paar hutten of kampen bevonden. Wij pagaaiden er vrolijk op los en zagen weldra door de struiken het schijnsel van vuur. De kleine fluitte, waarna wij dadelijk uit een dergelijk antwoord vernamen, dat toevallig Indianen, die naar Armina op weg waren, hun nachtkwartier hier opgeslagen hadden. Spoedig bereikten wij de hutten, na vooraf wel honderd passen ver door het overstroomde bosch gevaren te hebben. Ik was thans hartelijk blijde en onthaalde rijkelijk op brandewijn, waarvoor mij de beste plaats eener hangmat werd ingeruimd; wij sliepen heerlijk, doch verscheidene werden door vledermuizen gebeten.
's Anderendaags morgens voeren wij gezamentlijk, steeds de hollandsche zijde houdende, verder, en hadden wegens den snellen stroom, eene langzame en moeijelijke vaart. De lucht was betrokken. Tegen 10 uur bereikten wij den hoek, die ontstaat doordien de loop der rivier hier plotseling van rigting verandert. De groote bogt, waaraan de post ligt, hadden wij voor ons. De tallooze klippen, banken en eilanden, welke hier gevonden worden, stonden allen onder water, en terwijl de vele watervallen in het drooge jaargetijde een oorverdoovend geraas veroorzaken, hoorde men thans niets, dan het zachte gemurmel van het met snelle vaart er overheen stroomende water.
Een weinig lager bevindt zich de losplaats der voor den post bestemde goederen, en een breede weg geleidt in een half uur derwaarts. In het drooge jaargetijde, wanneer

{==66==} {>>pagina-aanduiding<<}

de klippen bloot liggen en de watervallen de vaart naar Armina belemmeren, wordt alles hier ontscheept en dan verder gerold of gedragen. Thans stond zelfs de weg onder water, en wij voeren tot aan den post, dien wij tegen den middag bereikten.
De huishoudster ontving mij en mijne reukfleschjes zeer vriendelijk, en ik vond bij haar eenen kleinen winkel, waarin zeer vele voorwerpen uitgestald waren, die men door mooi praten van mij of van de soldaten op den post had weten te verkrijgen.
Door alle soldaten, die overigens op elken kommandant, al ware hij onze Lieve Heer zelf, iets aan te merken hebben, hoorde ik klagen over den hier heerschenden koopmansgeest. De voor den soldaat meest ontbeerlijke voorwerpen en lekkernijen, die voor bet grootste gedeelte van het gestrande schip afkomstig waren, werden op winkeliers-wijze aangeprezen. Gedroogde pruimen en appelen bijv. werden voor twee gulden het fleschje den soldaten aangepraat: het spreekt van zelf, dat de kooper deze met graagte in een half uur kon opeten. Ja, men verkocht zelfs kamerpotten, een artikel van weelde, dat menigeen eerst bij deze gelegenheid leerde gebruiken.
Men moet zich in allen gevalle verwonderen over de ligtzinnigheid der soldaten, daar zij aan zulke overbodige nietigheden hunne soldij besteedden, die door den kommandant elke maand voor zijne geleverde waren ingepalmd werd; menigeen toch kocht zich eenen kamerpot, of moest zijne soldij missen voor hollandsche lekkernijen of voor eau de cologne, welk laatste sommigen alleen kochten om het als borrel te kunnen drinken, terwijl hij bijkans geene broek had om de wacht te betrekken.
Het geheele detachement stond, het valt niet te ontkennen, op eenen lagen trap van zedelijke beschaving, en de handelwijze van den kommandant was geenszins

{==67==} {>>pagina-aanduiding<<}

geschikt, hierin eenige verandering ten goede te brengen. Werkzaamheid, waarop de vorige kommandant, juist het tegenbeeld van den tegenwoordigen, zoo zeer gezien had, en waardoor de soldaat overvloed aan allerlei veldvruchten bouwde, zijne soldij besparen en zijne kisten met kleederen vullen kon, was geheel uit de mode geraakt; want men kon immers alles bij den kommandant of de huishoudster koopen. Was nu een ligtzinnige kerel den kommandant zijne soldij van drie of vier maanden vooruit schuldig, dan wilde men natuurlijk niet meer borgen. Evenwel was men voor onaangename beoordeelingen beducht, en zond daarom zoodanige gezondheidshalve naar mijnen post, waar zij in ellendigen toestand aankwamen en bij hunne karige ration gebrek zouden hebben moeten lijden, indien ik niet in de gelegenheid ware geweest, hen voor rekening van Mana (waarover verder beneden) iets te laten verdienen.
Wegens de groote menigte vampyrs was men verpligt den geheelen nacht licht in de kazerne te laten branden. De door het gouvernement ten dienste der wachten geleverde kaarsen verkocht men tot dit oogmerk aan het detachement, dat deze uitgave gemeenschappelijk bestreed, om door dit ongedierte niet gebeten te worden. Derhalve was het niet te verwonderen, dat er een klein oproer uitbarstte, waardoor de kommandant zich in de noodzakelijkheid bevond, vier der belhamels over land naar den post Gouverneurslust te zenden, waar zij door den vleugel-kommandant gestraft werden. Ik bezocht, toen het weêr wat opklaarde, den grooten Mama-boom en vertrok den volgenden morgen ten 9 uur met eenige bossen bananen van Armina.
Met snelle vaart ging het stroomafwaarts. De lucht was in 't eerst helder, en hierdoor zag ik de, zich langs de Tapanahoni uitstrekkende bergen, die als een blaauwachtige

{==68==} {>>pagina-aanduiding<<}

nevel boven de bosschen uitstaken. Des avonds ten 9 uur kwam ik, druipnat door de hevige stortregens, weder op mijnen post aan.
Den 6 Mei daagde de schoener met de lang verwachte levensmiddelen op, en de kommandant keerde, na deze in ontvangst genomen te hebben, naar Armina terug.
De vier eigenaars van het wrak hadden al het ijzer, koper, touwwerk, enz. dat voor hen nog van eenige waarde was, in den schoener geladen, en vertrokken hiermede naar Paramaribo. Zij boden mij het mastelooze wrak te koop aan, en als 't ware uit de grap werden wij het voor 8 gulden eens.
Thans geloofde ik voor eenigen tijd rust te zullen hebben; want er waren voor zes maanden te gelijk levens-middelen gekomen, en het ledige wrak bezat voor mijnen kommandant niets aantrekkelijks meer, om mij met extra bezoeken te vereeren. Ofschoon ik het wrak eigentlijk uit de grap gekocht had, hoopte ik evenwel, na het nogmaals in oogenschouw genomen te hebben, er voordeel uit te zullen trekken. Onder de soldaten bevond zich een oud kopersmid; deze, hoewel een eerste dronkaard, was mij door zijn ambacht van groote dienst.
Bij ons eerste bezoek aan boord vonden wij reeds dadelijk het roer, waarvan wij de metalen spijkers en ringen, alsmede de gegotene haken losmaakten. Lood en ijzer was insgelijks van onze gading; om het laatstgenoemde te verkrijgen, staken wij het voorste gedeelte van het schip in brand, hierdoor kregen wij verscheidene honderde ponden spijkers en staven, die aan wal gezuiverd werden. Dagelijks voeren wij met ons vieren naar boord, werkten gedurende de eb en keerden naar huis terug, wanneer het water begon te wassen. Elk mijner handlangers ontving voor iedere reis 50 Cents en twee borrels, en ik had alle reden om over hunnen ijver voldaan te zijn.
Reeds lang had ik gehoord, dat zich aan de fransche

{==69==} {>>pagina-aanduiding<<}

zijde eener naburige kleine rivier een etablissement en een nonnenklooster bevonden; ook had ik spoedig na mijne komst op den post aan de abdis geschreven en haar om de vergunning verzocht, haar te mogen bezoeken. Kort daarop ontving ik ook eene formele uitnoodiging, waarvan ik gebruik zou gemaakt hebben, indien niet de menigte voorwerpen, waarover ik het opzigt diende te houden, en de gedurige bezoeken van den kommandant mij hierin verhinderd hadden. Daar al deze belemmeringen thans opgeheven waren, huurde ik twee Indianen en voer in mijne kleine corjaal, waarin ik eenige vaatjes boter en andere kleinigheden geladen had, er heen.
Het was stil weder met een betrokken lucht, en toen de dag aanbrak, bevonden wij ons aan de fransche zijde der Marowyne. Eene wel drie uren lange modderbank, die bij de eb droog wordt, strekt zich tot aan de monding van den Amanabo uit, aan welks linker oever, twee uren hooger op, zich het etablissement bevindt. Van den regter oever dezer rivier loopt insgelijks eene bank ver in zee, en beide vormen daardoor een smal kanaal, dat door niet diepgaande schepen kan bevaren worden. Wij voeren zeer digt langs den oever, daar men, niettegenstaande er vloed ging, de werking er van bijna niet kon bespeuren. Aan beide zijden vormt de mangrove-boom eenen beschuttenden wal tegen den aanslag van het water, en aan de tallooze takken en uitloopers vindt men bij de eb eene menigte der kostelijkste oesters. Dit genot echter moet men door het steken van millioenen moskieten duur betalen.
Ongeveer een half uur ver stroomopwaarts voeren wij onder eenen overhangenden boom door, waarop een prachtige jaguar lag, dien wij gemakkelijk bij zijnen afhangenden staart in de corjaal hadden kunnen trekken. Zonder zich te bewegen, zag het fraaije dier ons oplettend aan en wij

{==70==} {>>pagina-aanduiding<<}

stoorden het ook verder niet, omdat ik geen geweer had en de Indianen alleen van pijlen om visch te schieten voorzien waren. Eerst nadat wij ons omstreeks 50 passen verwijderd hadden, verliet ook hij zijne plaats. Ten 10 uur zagen wij eindelijk het suikerveld van het klooster, en kort daarop stapten wij aan wal.
De abdis en verscheiden heeren kwamen mij te gemoet; zij ontvingen mij als eene oude kennis, en daar men zich juist aan den maaltijd bevond en deze volmaakt kloosterlijk d.i. zeer voortreffelijk was, liet ik het mij heerlijk smaken.
Ma chère mère, dus noemde men de abdis, was ondanks hare hooge jaren eene zeer levendige vrouw, zoodat ik in den beginne moeite had, haar, doordien zij zeer rad sprak, te verstaan en behoorlijk te antwoorden. Zij was de stichtster van de orde des Soeurs de St. Joseph de Cluny, eene congregatie, uit nonnen bestaande, die zich meerendeels aan het onderwijs van meisjes wijden en zich met dit doel deels in Frankrijk zelf, deels in de fransche bezittingen in Oost- en West-Indië, alsmede in Afrika ophouden. Dit etablissement heette Mana, en werd vroeger bewoond door vrije negers, van welke echter het grootste gedeelte door verraad en ziekte te gronde gegaan was.
Het fransche ministerie had die negers, die na het sluiten van het tractaat, waarbij de slavenhandel werd afgeschaft, nog uit Afrika in Cayenne aangevoerd werden, vrij verklaard, doch ten einde hen van de slavenbevolking te scheiden, naar het afgelegen Mana gebragt, waar zij aan het bestuur dezer Madame Javouhey, de abdis, werden toevertrouwd. Hiertoe waren aanzienlijke sommen toegestaan en het etablissement Mana was in zekeren zin eene op zich zelve staande, en van Cayenne nagenoeg onafhankelijke volkplanting. De negers, ongeveer 600-700 hoofden sterk, bebouwden het land en leverden de

{==71==} {>>pagina-aanduiding<<}

voortbrengselen, die uit veldvruchten, zoo als rijst en maniko bestonden, in 't magazijn van het klooster, waar men hen deels met waren, die zij noodig hadden, deels met geld betaalde. Een groot gedeelte der mannelijke bevolking velde voor rekening der congregatie timmer- en schrijnwerkershout, dat aan de oevers van den Amanabo gemakkelijk en van eene voortreffelijke hoedanigheid te verkrijgen was.
Behalve de zwarte bevolking, bevonden zich hier verscheidene blanke ambachtslieden, een geneesheer, eenige intendanten, twee priesters en ongeveer elf nonnen. Deze laatsten moesten verschillende werkzaamheden verrigten; eenigen waren bij de kerk, anderen bij het hospitaal aangesteld; sommigen gaven onderwijs aan de kinderen, terwijl wederom anderen het opzigt hadden over den tuin, de bakkerij of over den suikermolen.
Het klooster bezit aanzienlijke landerijen, die met suiker, koffij, bananen enz. beplant zijn en door de negers onder opzigt der dames bewerkt worden. Een groot magazijn, dat rijkelijk voorzien is van alles, waaraan de bevolking behoefte heeft, eigent zich als 't ware alles toe, wat de negers verdienen, en schijnt aan de congregatie meer op te brengen, dan het geheele etablissement aan het fransche gouvernement. De nonnen zijn meestal bejaarde dames en geborene franschen. Ofschoon het geestelijk gewaad dragende, zijn zij echter zeer verdraagzaam.
Eertijds bevond er zich op Mana een militaire post, doch deze is ingetrokken, omdat nonnen en soldaten niet met elkander konden harmoniëren.
Het etablissement ligt op den linker oever der rivier, op eene zandige vlakte, die zich tot aan de Marowyne uitstrekt, en waarin zich groote moerassen bevinden, die zelfs in het groote drooge jaargetijde moeijelijk te doorreizen zijn. De huizen zijn van hout, en de ruimten tusschen

{==72==} {>>pagina-aanduiding<<}

de balken zijn met een vlechtwerk van gespleten en zeer buigzaam hout (bois golette) gevuld; dit wordt vervolgens met leem digt gemaakt en met kalk bepleisterd. De daken zijn even als in Suriname met planken beschoten. Hoe doelmatig deze bouwtrant ook is, zijn de huizen op Mana nogtans veel minder sierlijk en gemakkelijk dan de onze. Een hoofdgebrek, dat men bij zulk een beschaafd volk in 't geheel niet zou verwachten, is het volslagen gemis aan geheime gemakken. Zelfs te Cayenne ontbreken deze; doch hier heeft men tot dat einde bijzondere tobben in de keuken - voorzeker de meest gepaste plaats, die men in eene zoo heete luchtstreek kan uitkiezen! Ook van binnen zijn de huizen zeer eenvoudig en kunnen bij de onze niet vergeleken worden. Overal ontmoet men hier eene heerlijke keuken, en daar men alles eet wat geschoten wordt en de belagchelijke vooroordeelen van Suriname niet kent, ontbreekt het bijkans nooit aan versch vleesch. Apenfricassées en luijaards-karbonaden worden door iedereen gegeten en zijn inderdaad keurige spijzen. Men eet er om 10 en om 4 uur; bij de maaltijden mag noch wijn noch brood ontbreken.
Gelijk de geheele bevolking van Suriname bijna uitsluitend van bananen leeft, en aan deze boven elk ander voedsel de voorkeur geeft, eveneens is hier het meel van den maniok (cassave, Jatropha manihot), Qouak of Tapioca genoemd, het voornaamste voedingsmiddel. De toebereiding dezer voedzame en zeer doelmatige spijs, die zeer veel overeenkomst heeft met sago, is zeer eenvoudig. De wortel wordt geraspt en uitgeperst, de nog eenigzins vochtige massa fijn gemaakt en, door middel van een menari of zeep, op eene in den muur gemetselde, heete ijzeren plaat gestrooid, waaronder vuur brandt. Dit meel nu roert men eenige malen om, ten einde het vast bakken te beletten; men neemt het weg, wanneer het begint bruin te worden;

{==73==} {>>pagina-aanduiding<<}

dan wordt het door ander vervangen. Wanneer men den quoak wil eten, bevochtigt men dien met de eene of andere saus, waardoor hij opzwelt.
Met eenen schoener, die insgelijks aan het klooster behoort, worden maandelijks de voortbrengselen van Mana naar Cayenne vervoerd, en van daar alle andere levens-middelen en behoeften voor het magazijn afgehaald.
De door mij medegebragte voorwerpen had ik tegen hemden en broeken verruild, waaraan wij allen groote behoefte hadden.
Aan de abdis vertoonde ik als monster een paar baksteenen en dakpannen, waarvan er zich nog 70,000 in het wrak bevonden, in de hoop, dat zij die van mij zou koopen. Zij scheen hiertoe ook niet ongenegen; want zij beloofde mij eenen deskundige te zullen zenden, om te laten onderzoeken of de steenen en dakpannen konden gelost en vervoerd worden.
Ten 5 uur 's avonds nam ik de terugreis aan. De lucht was betrokken en geen windje bewoog de oppervlakte van den stroom, welks monding wij reeds voor den donker bereikten. De jonge Indiaan, dien ik bij mij had, was in slaap gevallen en zijn vader stond aan 't roer. Het was zoo duister, dat wij het land niet konden zien, voornamelijk ook omdat wij wegens de bank ons op grooten afstand daarvan verwijderd moesten houden. Eerst de zandgrond, waarover wij voeren, gaf ons te kennen dat wij digt bij de Marowyne waren. De soldaten, die mij terug verwachtten, hadden als lichtbaak voor mij een groot vuur ontstoken, dat even als eene ster over den breeden stroom schemerde en ons de rigting aanwees, die wij houden moesten. Wij konden dus niet dwalen, en landden dan ook behouden aan.
Den volgenden dag hervatten wij dadelijk onze werkzaamheden aan het wrak, en gelukkig slaagden wij er in,

{==74==} {>>pagina-aanduiding<<}

de poort, - zijnde eene soort van deur, 3 voet breed en even hoog, waardoor men hout en andere lange stukken laadt en die, wanneer het schip zijne lading in heeft, zorgvuldig gesloten en digt gestopt wordt - te openen en zoo met de corjaal in 't schip zelf binnen te varen. Alles wat ons hinderlijk was, werd langs dien weg er uit gebragt. Stukken en brokken van tallooze kisten en aard-appelmanden, benevens leêge vaten bedekten spoedig de omliggende zandbanken en spoelden door den vloed in de nabijheid van onzen post aan, waar zij ons tot het onderhouden van wachtvuren dienden.
Weinig dagen na mijne terugkomst van Mana, kwamen er twee franschen met vier negers bij ons aan, om op last der abdis het wrak te onderzoeken. Wij voeren er zamen heen. Het was juist lage eb, derhalve een geschikte tijd om den modder in 't schip te doorzoeken. Een der soldaten, een bekwaam duiker, had een zwaar vaatje ontdekt, dat wij met moeite uit den modder ophaalden. Het was een vond van waarde; want het bevatte spijkers, die op Mana vooral zeer gezocht waren. Onder het eerste lag een tweede, en van tijd tot tijd haalden wij er 17 van op, welke ieder 50 pond wogen. Daar wij slechts een klein gedeelte der gevonden vaatjes konden medenemen, plaatsten wij de overige op het hoogste gedeelte van het schip, namelijk op de campagne, die zelfs bij eenen springvloed niet geheel onder water liep.
Des namiddags vertrokken de franschen weder naar Mana, mij verzekerende, dat de abdis het wrak van mij zou koopen, en inderdaad was dit ook een zeer voordeelige koop voor haar; want indien men eenige moeite wilde aanwenden, konden er vele planken en balken afgebroken worden, en steenen benevens dakpannen en kalk waren bij eene lage eb zeer gemakkelijk te krijgen. Omdat nu bovendien in dit jaargetijde weinig harde wind te ver-
{==75==} {>>pagina-aanduiding<<}
wachten was, viel het ook niet moeijelijk die voorwerpen naar Mana te vervoeren. Dit alles begreep de abdis even goed als ik, en voordat twee dagen verloopen waren, keerde de boot ook reeds weder van Mana terug. De neef der abdis en de intendant van het etablissement bevonden zich ditmaal ook aan boord, en hadden last, den koop met mij te sluiten. Wij werden het eens, dat ik voor 500 francs het wrak aan de congregatie zoude afstaan, dat echter alles wat ik tot heden er van geborgen had niet in den koop begrepen was, maar nog daarenboven moest betaald worden. Een der heeren, die vroeger het wrak hadden opgenomen, bleef bij mij, om het opzigt te houden over het werk der negers en voor het vervoer te zorgen.
Thans had ik weder met een verstandig man te doen, wiens omgang mij des te aangenamer was, daar ik hierdoor gelegenheid had mij ter deeg in de fransche taal te oefenen. De Heer M., aldus noemde zich mijn gast, was een man van 40 jaar, van een zeer levendig gestel en een liefhebber van een goed glas wijn. Hij was gehuwd, doch zijn huisgezin bleef op Mana, met welke plaats thans eene onafgebroken gemeenschap onderhouden werd.
Eenige negers waren gestadig bezig om, wanneer het eb was, de steenen en vaten met kalk uit het benedenste ruim op het dek te brengen, terwijl groote booten deze naar Mana vervoerden. Al het metaal, dat zich aan 't wrak bevond, werd losgemaakt en benevens de bruikbare planken en balken meêgenomen.
Doordien de werkzaamheden slechts op gezette tijden en bij tusschenpoozen konden geschieden, hadden de lieden, veel vrijen tijd; en in den Heer M. trof ik iemand aan, wiens omgang zeer aangenaam was. Jammer echter, dat de door hem besteede moeite door de vele onaangename tijdingen van Mana slecht beloond werd. De abdis, aan wie de werkzaamheden waarschijnlijk te lang duurden,

{==76==} {>>pagina-aanduiding<<}

deed hem daarover verwijtingen; en meermalen te kennen gegeven blijken van wantrouwen wekten zijn misnoegen in de hoogste mate op. Hij besloot derhalve zelf naar Mana te gaan, ten einde zich in persoon te verantwoorden. Dewijl ik noch den luitenant noch den schoener te wachten was, besloot ik hem te vergezellen, en wij voeren er op zondag den 20 Junij heen. Behalve hem en mij, bevonden zich nog een soldaat van mijnen post en een neger in de boot. Vermoeid en door de zon verbrand, kwamen wij des avonds ruim 6 uur te Mana aan.
De abdis wandelde met twee nonnen langs de rivier heen en weêr, en kwam, toen zij onze boot in 't oog kreeg, aan de landingsplaats, om ons te verwelkomen. Naauwelijks echter ontwaarde de heer M. haar, of hij kreeg zijn pagaal uit de boot en wierp haar dien voor de voeten, zeggende: onderzoek nu zelf of er zich iets in bevindt, dat van het wrak gestolen is. De dame, hierdoor ten hoogste verontwaardigd, herstelde zich terstond na dit onverwachte en onbeschofte antwoord op hare groete, en zeide: Indien gij, mijnheer M., voor mijnen stand en rang al geene achting hebt, dan waart gij toch meer beleefdheid aan mijne jaren verschuldigd. Met deze woorden groette zij mij vriendelijk en vervolgde daarna hare wandeling.
Het speet mij oog- en oorgetuige van dit tooneel geweest te zijn, waarbij ik een droevig figuur maakte. Later vernam ik, dat dergelijke complimenten op Mana in 't geheel niet tot de zeldzaamheden behooren. De goede verstandhouding tusschen de abdis en M., die in hare dienst stond, werd den volgenden morgen hersteld. Onderwijl deze laatste nu zijne werkzaamheden verrigtte en de abdis in de vroegmis was, ging ik buiten het dorp de landerijen van het klooster eens bezigtigen. Men had vroeger hier roucou of orlean bereid en langs de aardappelvelden bevond zich eene vierdubbele rij van ge-
{==77==} {>>pagina-aanduiding<<}
meene orleanboomen (Bixa orellana). Zij vertoonden zich juist in hunne volle pracht, met bloesem en vruchten beladen. Zij zijn ongeveer 10 voet hoog en gelijken volmaakt naar abrikoosboomen. Hunne purperroode, met zachte stekels bedekte vruchten en hunne groote, witte bloesems leveren een zeer fraai gezigt op. In fransch Guyana bestaan nog vele roucou-plantagiën en daar de bereiding der verf eenvoudig is, en weinige werktuigen en eene geringe bewerking vereischt, zou zij ook zeer wel voor onze kolonie een tak van nijverheid kunnen opleveren, waarbij kleinere plantagiën vooral goede zaken zouden maken.
Suiker en koffij wordt hier insgelijks geplant. Het eerstgenoemde voortbrengsel wordt in eenen kleinen, door muilezels in beweging gebragten molen gemalen, en uit het schuim wordt Tafia (suiker brandewijn) gestookt. Voor de koffijboomen schijnt het hier het regte land te zijn, want ofschoon zij volstrekt niet in de schaduw stonden en op verre na niet met zoo veel zorg behandeld schenen te worden als bij ons, bogen zich evenwel de takken door de menigte hunner vruchten. De rijst is, hoewel niet zoo blank als de onze, veel goedkooper en zeer voedzaam.
De voormiddag verliep zeer spoedig onder het doen van bezoeken en het inkoopen van een en ander. Tegen den middag verlieten wij Mana, en namen de terugreis aan.
Van M. had ik eenen fraaijen aap ten geschenke ontvangen, en de abdis gaf mij éen twintigtal ananassen mede. Bovendien was de corjaal met allerhande waren, zoo als hemden, wijn, zeep enz, geladen. Daar wij op wind hoopten, had ik mijne hangmat aan eenen kleinen mast bevestigd. Tot ons leedwezen bleef het echter doodstil en de zee was zoo effen als een spiegel. Door pagaaijen bereikten wij evenwel spoedig den mond der Marowyne. De lucht was betrokken en in het oosten vertoonden zich donkere, onheilspellende wolken. M. oordeelde, dat het ver-
{==78==} {>>pagina-aanduiding<<}
kieslijk was te wachten, totdat het onweder voorbij zou zijn; doch daar hiermede veel tijd verloopen zoude, drong ik er op aan, om spoedig af te varen. Een zacht windje scheen onze vaart te zullen begunstigen; derhalve werd de hangmat goed vastgemaakt, en wij voeren verder. Het ging snel voorwaarts; daar het luchtje spoedig tot eenen storm aangroeide. Het water verhief zich tot hooge golven en pijlsnel vloog de corjaal over den stroom. Doch de mast was helaas, te zwak om het geweld van den storm te kunnen verduren. Hij brak, en in een omzien stortten de golven over ons heen, zoodat het ligte vaartuig omkantelde en wij met al wat zwaar was zonken.
Daar ik niet zwemmen kon, had ik den zekeren dood voor oogen, want aan redding van den post was bij dit stormachtig weder niet te danken. In plaats echter, zoo als in dit hagchelijk oogenblik pligtmatig geweest ware, op mijn eeuwig heil het oog gevestigd te houden, dacht ik aan mijn te huis gelaten geld, dat plus minus 300 gulden bedroeg, en ergerde mij over de vreugde, die mijne soldaten zouden doen blijken, wanneer zij mijnen dood vernamen en het geld onder elkander deelden. Zulke gedachten, in doodsgevaar gekoesterd, strekten ten bewijze, dat ik nog niet rijp was voor den hemel, en gelukkig wierp een golf mij naar de corjaal, die, van haren inhoud ontlast, wegens hare groote ligtheid niet gezonken was. Ik klampte mij er aan vast, en vond ook de anderen, die zich reeds bij 't zinken daaraan vastgehouden hadden. Wij werden door de golven verschrikkelijk heen en weêr geslingerd; evenwel gelukte het ons, de corjaal om te keeren en er over heen te gaan liggen. Thans waren wij het ergste te boven en ik begon nu weder te denken aan hetgeen ik van Mana medegenomen had, en waarvan het grootste gedeelte om ons heen dreef. Terwijl ik bezig was hiernaar te kijken, werd mijn oor

{==79==} {>>pagina-aanduiding<<}

eensklaps getroffen door het geroep van M., waardoor hij ons opmerkzaam wilde maken op eenen haai, die op eenigen afstand de ananassen verslond. Hij zou gemakkelijk ook ons een bezoek hebben kunnen geven, doch werd door de aanhoudende beweging onzer voeten hiervan afgeschrikt. Ook den kleinen hond van M., die even als wij rondzwom, en die juist een mondvol voor hem geweest ware, geschiedde geen leed.
Wij hadden nagenoeg een half uur in dien toestand doorgebragt en waren door de gestadige inspanning om vlot te blijven, doodelijk vermoeid, toen wij de groote boot van Mana op ons zagen afkomen. Deze was een uur na ons van daar vertrokken en had zich juist aan de tegenovergestelde zijde bevonden, toen de wind ons ligte vaartuig ten onderste boven keerde. Uit hoofde van het spoedig verdwijnen van ons zeil vermoedden de negers ons ongeval. Weldra zaten wij behouden in de boot, en ook het grootste gedeelte der ronddrijvende goederen werd opgevischt. De geleden schade was niet van groot belang, en alleen de aap, die in de corjaal was vastgebonden geweest, verdronk.
Ten einde ons bij onze tehuiskomst terstond te kunnen onthalen, had mijn oppasser een ontzaggelijk groote pannekoek van schildpadeijeren te vuur gezet; toen men echter onze schipbreuk gewaar werd, vergat men de pan van 't vuur te nemen, en dit meesterstuk van kookkunst verbrandde geheel tot kolen.
Allen waren ons nu bij het droogen behulpzaam, en daar onze schade overigens niet veel te beduiden had, werd des avonds iedereen door wijn en jenever wederom in eene vrolijke stemming gebragt.
Kleine oneenigheden tusschen den heer M. en de abdis, deels wegens de werkzaamheden aan het wrak, deels wegens familie-betrekkingen, werden wel is waar altijd

{==80==} {>>pagina-aanduiding<<}

weder bijgelegd, doch hierdoor werd hij min of meer onverschillig ten opzigte van het hem opgedragen werk.
Weinig tijds na onze gevaarlijke terugreis van Mana, had ik door mijne eigene schuld bijna het leven verloren. Van den post strekten zich namelijk groote, hooge zandbanken tot ver in zee uit. Deze zijn van den post zelven door een ongeveer 160 passen breed, bij lage eb gemakkelijk te doorwaden vaarwater gescheiden. Bij laag water vond men op deze banken eene menigte eetbare mossels, die onder 't zand bedolven en aan twee kleine openingen daarin te ontdekken zijn. Op zekeren morgen begaf ik mij, toen het water zeer laag was, naar deze zandbanken om mosselen te zoeken. Ik vond er zulk eene groote hoeveelheid van, dat ik, om ze te kunnen meênemen, mijne broek uittrok, deze van onder digt bond en er mede vulde. Geheel in mijn voordeelig werk verdiept, was ik bijna tot op een kwartier uurs van den post voortgegaan, toen ik den vloed bespeurde, die bij springetij zeer snel komt opzetten. IJlings liep ik nu met mijne mosselen naar den kant van den post, doch het water was reeds te hoog om het te kunnen doorwaden. Ik verkeerde dus in eenen radeloozen toestand op de bank, want op den post bevond zich toen geene boot en ik kon niet zwemmen. Het water wies al hooger en hooger, en op de bank reikte het mij reeds tot aan de heupen, toen een Indiaan, die in de nabijheid van den post hengelde, het gevaar bespeurde, waarin ik verkeerde. Hij rolde een groot stuk hout in 't water en zwom er mede naar mij toe. Het was hoog tijd, want ik kon noch voornoch achteruit. Ik legde mijnen zak met mossels op het stuk hout, klampte zelf mij er aan vast, en de Indiaan zwom met de geheele vracht naar den wal. Hierdoor was ik echter voor 't vervolg wijzer geworden.
Op eenen schoonen zondag morgen voer ik met den

{==81==} {>>pagina-aanduiding<<}

heer M. naar de overzijde der Marowyne, om een indiaansch dorp, dat aan eene groote kreek lag, door ons de zeekoekreek genoemd, te bezoeken. Deze kreek, slechts een uur van zee verwijderd, heeft langs hare oevers hoog, bergachtig land, en moet, zoo als men mij zeide, uit een zeer groot moeras ontspringen. Het dorp, ongeveer een kwartier uur van de monding der kreek in de Marowyne gelegen, bestond alleen uit twee hutten en lag op eenen 50 voet hoogen zandheuvel, aan welks voet eene bron haar zuiver, zoet water met het troebele der kreek vermengt. Een buitengemeen weelderige plantengroei tooit de hellingen des heuvels; maripa- en cumupalmen benevens groote heliconiën groeijen aan de zijden, terwijl in de vochtige laagten groote boomvarens en verschillende slingerplanten een ondoordringbaar struikgewas vormen. De oevers der kreek zijn met eene stekelige, tot de papiloniaceën behoorende plant, hier Brandi Macca genoemd, begroeid, waarvan de bladen en jonge takken eene zeer geliefkoosde spijs zijn voor den manati. Deze dieren houden zich daarom in groote menigte in deze kreek op, en worden somtijds door de Indianen geharpoeneerd. De struiken zelven zijn zoo digt ineen gegroeid en met dorens bezet, dat het bijkans onmogelijk is, zich eenen weg er door heen te banen.
In gezelschap van eenen Indiaan, dien wij van het dorp medenamen, voeren wij verder. Ongeveer een half uur hooger op was de kreek in verscheidene armen, en nog hooger op in eene menigte kleinere kreken verdeeld, waardoor hier en daar eilandjes gevormd werden, zoodat het moeijelijk was in dit labyrinth den weg te vinden. De geheele omtrek had hier een woest voorkomen en scheen elk verder voortdringen te beletten. De oevers der kreken waren ver landwaarts in met den bovenvermelden, tot de papilionaceën behoorenden heester bezet, waarboven eene

{==82==} {>>pagina-aanduiding<<}

tallooze menigte met stekels bezette palmen uitstaken. Na eene vaart van drie uren, weigerde de Indiaan verder te varen, omdat, gelijk hij zeide, hier een booze geest zijn verblijf had. Wij keerden derhalve terug. Aan de monding der kreek gekomen zijnde, zagen wij dat de stroom door hevigen wind zeer onstuimig was, en slechts onder vermoeijend, onafgebroken pagaaijen bereikten wij de overzijde.
Bij onze tehuiskomst, des avonds ten 5 uur, ontwaarden wij door den verrekijker een vaartuig in de nabijheid der monding van den Amanabo; uit hoofde van den grooten afstand was alleen de top van den mast zigtbaar. Wij hielden het voor de boot, die wij van Mana wachtende waren. Daar M. zijne vrouw daarmede verwachtte, ontstaken wij 's avonds een groot wachtvuur. Doch er kwam niets. Ook 's maandags morgens was nog niets te zien, en wij geloofden ons vergist te hebben. M. ging naar het wrak, nadat wij vooraf bepaald hadden dat ik, in geval de boot nog mogt komen, de vlag zou hijschen.
Tegen den middag kwamen mij een twaalftal Indianen van het naburige dorp bezoeken, en plaatsten zich, als naar gewoonte, op stoelen en kisten zonder een woord te spreken. Nadat ik hunne tongen door eenen borrel had losgemaakt, vroeg een hunner mij op eenen zeer onverschilligen toon, of ik reeds wist, dat gisteren avond de boot van Mana ten gevolge van den storm omgeslagen en alle negers daarbij verdronken waren. Wij hielden ons, aldus eindigde hij zijne Jobstijding, aan den overkant met de krabbenvangst bezig, en zagen de boot uit den Amanabo komen, en, voordat zij de monding der Marowyne bereikte, omslaan. Ja, ja, zij zijn allen verzopen, herhaalden de overigen, om de verklaring van hunnen kameraad te bevestigen.
Van mijne ontsteltenis bij deze tijding, kan men zich naauwelijks eenig denkbeeld maken; want de acht negers,

{==83==} {>>pagina-aanduiding<<}

die gewoonlijk met de boot kwamen, waren brave kerels en vaders van huisgezinnen, en daarenboven kon M.'s vrouw, die hij wachtende was, er bij geweest zijn. Het was thans eene zware taak hem deze tijding mede te deelen en het gejammer van dezen hartstogtelijken man aan te hooren. Ik hijschte dadelijk de vlag halverstok en kort daarop kwam M. aan. Hij was, zoo als ik verwacht had, geheel troosteloos. Het overige van den dag bragten wij met zuchten en stenen door.
Reeds voor het aanbreken van den dag, verliet M. met eenige Indianen den post om naar Mana terug te keeren en daar de noodlottige tijding bekend te maken, na mij vooraf dringend verzocht te hebben, de lijken dezer ongelukkigen ter aarde te bestellen, indien zij op het strand mogten geworpen worden. Ik beloofde het hem en begaf mij met twee Indianen naar het strand, na eerst ontbeten te hebben, waartoe het mij niet aan eetlust ontbrak, want een geruste slaap had mijne droefheid zeer veel verminderd, en bovendien kwam de zaak mij twijfelachtig voor. Wij waren wel anderhalf uur ver voortgegaan, toen wij op eenigen afstand eene menigte aasgieren gewaar werden, die rondom een op het strand liggend zwart ligchaam verzameld waren. Tot op dezen oogenblik had ik nog altijd de hoop gevoed, dat de Indianen zich vergist hadden; doch nu scheen het ongeluk wezenlijk gebeurd te zijn, en geenszins begeerig naar dit droevig gezigt, zond ik de Indianen vooruit, terwijl ik hen langzaam volgde. Naauwelijks waren zij bij het doode ligchaam aangekomen, of zij hieven een vreugdekreet aan: Tamanoa, Tamanoa! en inderdaad, het was het lijk van eenen, ten minste 8 voet langen mierenëter, tamanoa (Myrmecophaga jubata), die bij het zwemmen over de breede rivier zijnen dood gevonden had, en daar was aangespoeld. De Indianen beroofden hem van zijne klaauwen, terwijl de aasgieren in de nabij-
{==84==} {>>pagina-aanduiding<<}
heid geduldig zaten te wachten, totdat wij onzen togt vervolgden. Wij vonden verder op onzen weg niet het minste spoor, en keerden 's avonds met eenige vogels, die wij geschoten hadden, naar huis terug.
Den volgenden dag kwamen de Indianen, die M. naar Mana gebragt hadden, terug met de blijde tijding, dat het door ons waargenomen vaartuig de van Cayenne terugkeerende goelet van het klooster was geweest, en dat de boot in 't geheel Mana niet verlaten had. M. was echter op Mana achtergebleven en keerde niet terug. Derhalve bevond ik mij weder alleen met mijne soldaten en Indianen. De hoofdbezigheid was, zoo als altijd, eten en drinken, en de grootste zorg, hoe men zich het best tegen de moskieten zou beveiligen. Des morgens ging een van ons langs het strand om schildpadeijeren voor het ontbijt te halen; reeds stond de pot te vuur en er werd voor ieder een getal bepaald, waaraan zich zelfs de meest hongerige kon verzadigen. Men at ze gekookt met zout, citroensap en spaansche peper bij de koffij, waartoe mijne geiten de melk leverden. Des middags verscheen op onze tafel visch, of schildpadvleesch, of een of ander stuk wild, dat de Indianen bragten. Pannekoeken van schildpadeijeren met koffij maakten dagelijks onzen laatsten maaltijd uit. Ik had echter altijd versnaperingen van Mana, en ook van het schip was nog het een en ander voor schrale tijden bewaard gebleven. Wanneer de middagtafel was afgeloopen, ging elk slapen, om nieuwe krachten voor den avond tegen de aanvallen der moskieten te verzamelen. Behalve deze plaag, die buiten tegenspraak de grootste der keerkringsgewesten is, bestaan er nog andere, die insgelijks hoogst lastig zijn.
Van de zandvlooijen of siccas is reeds vroeger (Dl. I bladz. 141) ter loops melding gemaakt. Daar deze op onzen post mede in groote menigte voorkwamen, wil ik

{==85==} {>>pagina-aanduiding<<}

er het volgende nog bijvoegen. De zandvloo (Pulex penetrans, Linn.; Acarus, Brown), hier chique, ook wel sicca genoemd, is een klein lichtbruin insekt, dat volmaakt dezelfde gedaante heeft als de gewone vloo, doch slechts half zoo groot is en eveneens, echter niet zoo ver, springt. Zij komt zeer menigvuldig voor op drooge, zandige plaatsen en kruipt bij menschen, honden en katten onder de nagels der teenen of in de weeke deelen van den voet, waar zij in het vleesch doordringt. Men bespeurt hare aanwezigheid aan een ligt jeuken, en op de plaats waar het insekt zich bevindt vertoont zich eene kleine, zwarte stip. Men trekt het met een pincet, of, bij gebrek daaraan, door middel eener naald uit het vleesch. Doch voelt men het niet en blijft het er in steken, dan neemt het op eene verwonderlijke wijze in grootte toe. Zijn ligchaam zet zich uit en is met eijeren opgevuld; deze nemen van lieverlede in uitgebreidheid toe, waardoor het anders ter naauwernood met het bloote oog waarneembare insekt de grootte van eene kleine erwt verkrijgt. Indien het eerst dan uit het vleesch wordt verwijderd, ontstaat er eene vrij aanmerkelijke opening; wanneer zich deze nu, zoo als voornamelijk bij lieden, die barrevoets loopen, zeer ligtelijk, ja meestentijds, het geval is, met zand en onreinheden vult, ontstaan er menigmaal belangrijke verzweringen. Op den post Nepheusburg heb ik zelf gedurende het drooge jaargetijde elken avond wel 25 stuks van deze insekten, die over dag in mijne voeten eene verblijfplaats gezocht hadden, er uitgetrokken. Onachtzame lieden, die te traag zijn om hunne voeten behoorlijk na te zien, en ten gevolge hiervan deze vlooijen in zulk eene menigte en grootte bij zich huisvesten, krijgen belangrijke gezwellen en worden veelal ongeschikt om te werken. Het beste en bijkans eenigste middel tegen deze plaag is zindelijkheid.
Eene andere plaag, en eigentlijk wat de pijn betreft

{==86==} {>>pagina-aanduiding<<}

de grootste, zijn de moskieten-wormen. Vermoedelijk zijn zij de maskers eener groote vlieg. Ik had er eens vijf in mijn vel. Men erkent ze aan kleine, roode stippen, die zich op de huid vertoonen en, vooral wanneer het insekt zich beweegt, aan verschrikkelijke pijnen. Allengs, naarmate het dier groeit, neemt het gezwel in grootte toe; er wordt eene kleine opening zigtbaar, waardoor het dier adem haalt; dit kan men alleen door sterk zamenpersen der huid er uitdrijven. Menigmaal echter nestelen zij zich op plaatsen, waar men dit niet doen kan, bijv. op het hoofd, en bereiken dan somtijds eene lengte van ¾ duim en den omvang eener dikke penneschacht. Door de plaats uren lang met tabak te berooken, kan men ze insgelijks naar buiten drijven. De dieren worden er het meest door geplaagd: somtijds zitten zij bij dozijnen in de huid van koeijen, geiten, herten, honden, tijgers enz., en jonge vogels, inzonderheid cassicussen, die zich toch in lange, goed gesloten nesten bevinden, sterven menigmaal aan deze plaag.
Gedurende het drooge jaargetijde, wanneer de wind uit zee kwam, hadden wij eenige rust voor de grootste plaag, de moskieten; doch dan was het zaak tegen de vledermuizen op zijne hoede te zijn. Bijkans elken nacht werd deze of gene van ons gebeten, en somtijds zoo erg, alsof er eene aderlating had plaats gehad. Zij kiezen doorgaans de teenen, slechts zelden de vingers of het gezigt. De wonden, die zij veroorzaken, zijn wel klein, doch genezen langzaam. Een mijner soldaten werd zeven achtereenvolgende nachten gebeten, en was door bloedverlies zoo zeer verzwakt, dat hij bijna niet meer kon loopen. Reeds meermalen had ik hem aangeraden kousen uit oud linnen zamen te lappen en deze aan te trekken, doch uit luiheid had hij hieraan geen gehoor gegeven. Toen ik hem echter met arrest onder den

{==87==} {>>pagina-aanduiding<<}

vlaggestok dreigde, ingeval hij weder gebeten werd, naaide hij zoodanige kousen zamen, en sinds had hij geen last meer van de vleêrmuizen. Op plaatsen, waar bloedzuigende vleermuizen of vampyrs veelvuldig voorkomen, is het moeijelijk rundvee, paarden, hoenders enz. te houden. De dieren vermageren en sterven weldra. Ik heb op deze wijze alle hoenders, die niet in 't hok overnachtten, verloren, terwijl mijne eenden en tamme poweezen er niet door gebeten werden. Het is overigens niet alleen ééne soort, maar verschillende groote en kleine bijten; evenwel doen zij dit slechts op zekere tijden.
De kleinste, doch gevaarlijkste plaag waren de slangen, die men in het palmdak der kazerne, in kisten en vaten of in het hoenderhok aantrof. Het meerendeel er van waren vergiftige, hetgeen te meer te verwonderen is, daar anders overal veeleer onschadelijke voorkomen, en men slechts zelden eene vergiftige ontmoet. - Ik schoot op den post met eenen pijl eene ratelslang, die 5 voet lang en zoo dik als een arm was; zij had 28 jongen bij zich en hare ratel bestond uit 12 ringen.
Sedert het vertrek van M. was de gemeenschap met Mana niet meer zoo levendig als te voren; evenwel kwam er elke week nog een boot, om alles zoo veel mogelijk af te halen. De abdis had mij verzocht, kalk, steenen en dakpannen door de soldaten te laten lossen en aan wal brengen, waarvoor aan elk een franc daags betaald werd. Hierdoor hadden wij volop werk en de soldaten konden kleederen en ondergoed koopen, ofschoon zij van hunne soldij, die de kommandant voor vroeger aan hen geleverde waren opstreek, geen cent ontvingen.
Met mijne roode naburen leefde ik voortdurend in de beste verstandhouding, en bijkans iederen dag bezochten wij elkander over en weêr. Op zekeren dag kreeg ik een bezoek van Thomas, den Piaiman of doctor, die als

{==88==} {>>pagina-aanduiding<<}

een valsch, twistziek mensch bekend stond en reeds twee vrouwen Vermoord had. Ook wij kregen twist met elkander, waarbij ik hem echter daardoor bewees gelijk te hebben, dat ik hem eene muilpeer gaf en de deur uitwierp. Tegen verwachting ging hij bedaard naar huis, en ik begaf mij met drie soldaten naar het wrak, om pannen en andere voorwerpen te gaan halen.
's Avonds te huis komende, vond ik de deur van mijn magazijn opengebroken en deze, in plaats van het hangslot er voor, met een ouden lap digt gebonden. Uit eene openstaande kist waren twee flesschen jenever ontvreemd. Onmiddellijk deed ik onderzoek in de kazerne, en vond een der twee te huis gebleven soldaten dronken in zijne hangmat liggen. Zonder navraag, liet ik hem onder den vlaggestok dragen en sloot hem, uit gebrek aan eene politiekamer, er aan vast. Te vergeefs bezwoer hij, toen weldra de moskieten zijnen roes verdreven, zijne onschuld, want ik meende mij te zeer van het tegendeel overtuigd te mogen houden. Den volgenden morgen echter kwam de zoon van het opperhoofd bij mij en verhaalde, dat Thomas, uit wraak over de hem aangedane beleediging, mijne woning opengebroken, jenever gestolen en mij bovendien nog eene vreesselijke wraak toegezworen had. Hij had zelfs gedreigd mij met pijlen te zullen doodschieten, zoodra ik mij in 't dorp liet zien.
Na het ontvangen van dit onverwacht berigt, liet ik dadelijk mijnen arrestant los en vergoedde hem zijnen slapeloozen nacht door eenen grooten borrel. Ik besloot thans geen gras over de zaak te laten groeijen, maar den dief, ondanks zijne dreigementen, in verzekerde bewaring te nemen, ten einde voor de toekomst mijnen buren ontzag voor vreemd eigendom in te boezemen. Om aan de zaak een nog ernstiger en dreigender aanzien te geven, trokken wij, voor het eerst sedert zes maanden,

{==89==} {>>pagina-aanduiding<<}

onze uniform aan, en ik marscheerde, na den bakker als bezetting achtergelaten te hebben, met mijne vier soldaten naar het dorp. Er ontbrak niets aan onze uitrusting dan schoenen, overigens was er geene aanmerking op onzen marsch te maken en geschiedde deze overeenkomstig de krijgsorde. Hoe verbaasd waren derhalve de Indianen over onzen door hen nog nooit aanschouwden tooi, toen zij ons door het dorp zagen trekken.
Thomas, die lont rook, greep terstond naar pijl en boog en voorzag zich van den abadoe. Onderwijl hij door mijne vier manschappen in zijne hut bewaakt werd, sprak ik met het opperhoofd en eischte de uitlevering van den dief, die zich aan gouvernements-eigendom vergrepen had en dien ik, daar dusdanig vermetel bedrijf op eene voorbeeldige wijze behoorde gestraft te worden, naar Paramaribo wilde opzenden. Het opperhoofd verzocht mij de zaak te laten rusten, en beloofde schadeloosstelling voor het ontvreemde; de overige Indianen stelden volstrekt geen belang in de zaak, en eindelijk kwam de piaiman zelf mij huilende om vergiffenis smeken. Hij ging ook geduldig met ons mede en werd tot straf een half uur onder den vlaggestok vast gesloten; hiermede was de zaak afgeloopen, wij dronken vervolgens op nieuw vriendschap, en deze heeft ook tot aan zijnen dood, in April 1844, stand gehouden. Den jenever betaalde hij met twee fraaije pagalen.
Reeds vroeger had ik met den heer M. afgesproken om bij gelegenheid het leprozengesticht van fransch Guyana, dat slechts vier uren van Mana verwijderd is, te bezoeken. Half Augustus voer ik derhalve naar Mana, en vond M. terstond bereid, het reisje met mij te doen.
Tegen den middag verlieten wij in mijne kleine boot en vergezeld van twee Indianen het dorp. Een klein kwartier uurs van dit laatste voeren wij aan den linker

{==90==} {>>pagina-aanduiding<<}

oever van den Amanabo in de Accarouany-kreek, waaraan het gesticht ligt. De hooge oevers dezer kreek, die met groote krommingen uit het zuiden komt, zijn met prachtige bosschen van opgaande boomen getooid, waarin de negers van Mana uit groote stammen planken zagen. Deze oevers zijn overigens niet bewoond; men vindt er slechts het leprozengesticht. Zij schijnt haren oorsprong te nemen in een groot moeras, dat uit een wezenlijke chaos bestaat van waterplanten, palmen, reusachtige arum's en tusschen den Amanabo en de Marowyne ligt. Waarschijnlijk ontspringt daarin ook de zeekoe-kreek, en er ware derhalve misschien met geringe kosten een kanaal te maken, waardoor men uit de Marowyne in den Amanabo komen kon, zonder den somtijds zoo moeijelijken weg over zee te moeten nemen. Langs eenen door het bosch gebaanden weg bereikten wij binnen korten tijd het gesticht, terwijl de Indianen met de corjaal veel later aankwamen.
Het dorp der ongelukkigen ligt op eenen ongeveer 80 voet hoogen heuvel, aan welks voet de Accarouanykreek eene groote hoefijzervormige bogt maakt. Het bestaat uit eenige straten, die elkander loodregt snijden en waardoor zich lanen van mango's naar de helling des heuvels uitstrekken. De huizen zijn er eveneens als op Mana gebouwd; aan den rand van den berg staat eene kleine kapel, waarover eene geestelijke zuster het opzigt heeft. Men hield zich boven juist met het bouwen van twee huizen bezig, waarvan het eene voor den directeur, het andere voor de non bestemd was. In afwachting hiervan waren beide vreedzaam in een en hetzelfde gebouw beneden aan de kreek gehuisvest. Dit bevatte drie vertrekken, waarvan de zich op de vleugels bevindende kamers door den directeur en de non bewoond en alleen door de eetzaal van elkander gescheiden waren. Beide ont-
{==91==} {>>pagina-aanduiding<<}
vingen ons vriendschappelijk, en de zuster beklaagde zich slechts, dat zij ons, uit gebrek aan visch, bij het souper geene pimentade (vischsoep) kon voorzetten. Middelerwijl was onze corjaal aangekomen en M. bood eenen kaaiman aan, dien de Indianen geschoten hadden, en die wegens zijne grootte ons de visschen ruimschoots vergoeden kon. Ma soeur was geenszins verwonderd over dit zonderlinge wild, maar stelde het den kok ter hand; deze sneed er de beste stukken af, en gaf het overschot aan de Indianen terug.
Weldra werd het souper opgebragt, en wij aten met zeer veel smaak van den kaaiman. De wijn, die hierbij niet gespaard werd, maakte spraakzaam, terwijl de non op eene zeer bevallige wijze de honneurs der tafel waarnam. Na den eten presenteerde zij op anijs gezette tafia; daar ik dergelijke nooit dronk, nam ik die niet aan. Mijn glaasje was echter reeds ingeschonken, en de non ledigde dit, zich verwonderende dat ik als soldaat niet dronk, benevens het hare. - 's Nachts ten 11 uur verlieten wij l' Accarouany en kwamen des morgens ten 3 uur op Mana aan.
Toen ik des namiddags op mijnen post terug kwam, vond ik slechts twee soldaten te huis. Er waren Indianen uit Paramaribo terug gekomen, en hunne aankomst werd op het dorp door een drinkgelag gevierd, waarbij zich, waarschijnlijk ongenoodigd, insgelijks mijne drie jagers hadden laten vinden. Zij waren daarbij niet zoo matig geweest als ik 's avonds te voren op St. Accarouany, maar kwamen alles behalve nuchteren en met eene kruik van het stinkende levenswater op den post aan. Twee er van snapte ik gelukkig; deze moesten hun verblijf onder den vlaggestok nemen; doch de derde liep met de kruik in het awarabosch en dreigde den verrader, die op zijnen post gebleven en volgens pligt mij dit verhaald had, te zullen doodschieten.

{==92==} {>>pagina-aanduiding<<}

De arme kerel, de kwaadaardigheid kennende van zijnen kameraad, wanneer hij beschonken was, sprak geen woord, maar bragt den nacht in mijn hoenderhok door, waar de boven hem zittende hoenders hem geheel en al marmerden. Den volgenden morgen kwam de deserteur, die 's nachts zijne beide, onder den vlaggestok bivouacquerende kameraden uit zijne kruik gelaafd had, geheel ontnuchterd bij mij, en verzocht om verschooning voor zijnen misstap, zoowel als om zijnen borrel, die hem van regtswege toekwam, daar deze een beproefd middel tegen elke soort van onpasselijkheid was.
Eenigen tijd later kwam langs de Wana-kreek eene corjaal met een blanke en vier negers; deze waren van het fort Nieuw-Amsterdam gezonden, met last om andere huizen voor ons te bouwen.
Over den ellendigen toestand onzer woningen is reeds vroeger gesproken. Ten gevolge der vele klagten van onzen kommandant daarover en zijn herhaald verzoek, was de majoor der genie er eindelijk toe overgegaan, om deze door nieuwe te doen vervangen. De blanke was een kanonnier en liet zich timmerman noemen, doch verstond even weinig van het vak als drie zijner onderhoorigen, terwijl de vierde welligt eens behulpzaam was geweest bij het bouwen van een huis en dus het moeijelijke werk moest besturen.
Men begon met mijn huis af te breken, waartoe een sterke wind alleen genoegzaam ware geweest, en stelde uit planken eene noodhut zamen, zonder vloer er in, 20 voet lang en 8 voet breed, in het midden waarvan ik met mijn hoofd tot aan den nok reikte. In de geheele barak bevond zich geen enkel venster, het dak bestond uit planken, waarover een geteerd zeildoek hing. Over dag heerschte er eene hitte als in eenen bakkersoven, omdat er behalve de deur geene enkele opening aan te vinden

{==93==} {>>pagina-aanduiding<<}

was. Men werkte nu op de gewone wijze, d.i. uiterst langzaam, en hakte de noodige balken in den omtrek. De negers voeren bijkans elken nacht tot in het midden der rivier om de moskieten te ontvlugten en visch te vangen. Somtijds bragten zij meer dan 100 pond verschillende soorten van visch, waaronder vooral eene soort om de kleur opmerkelijk was. Hij behoort tot het geslacht der welzen, is goudgeel, heeft geene schubben en weegt somtijds 50-60 pond. Van den kop kookt men eene goede soep, en de zwemblaas, die bij groote somtijds een pond en zwaarder wordt, geeft eene voortreffelijke lijm. Bij ons heet deze visch geelbakker, de franschen noemen hem majoran. - Een andere, iets kleinere visch, insgelijks tot de welzen behoorende, is grijs en buitengemeen vet; deze heet bij de Arrauwaken Laulau, bij de Caraïben Pasisi. Het geslacht der welzen is hier in zoet, zoowel als in zout water het talrijkst, en de geschubde visschen, ofschoon in aantal rijker, zijn aan soorten armer.
Met het begin van October was mijn huis gereed, zijnde kunstig zamengelapt uit de nog bruikbare oude en eenige nieuwe balken, die men in den omtrek gehakt had. Het was kleiner dan het vorige, de wanden bestonden uit palissaden en het was met pinabladen gedekt. Het had ook eenen vloer, en werd door mij, na met eenige flesschen jenever ingewijd te zijn, dadelijk betrokken. Thans was de beurt aan de kazerne, waarvan men de stutten slechts behoefde weg te nemen, om haar te doen instorten. De soldaten betrokken ondertusschen mijne noodhut.
Weinig dagen nadat ik bezit genomen had van mijne nieuwe woning, gevoelde ik mij ziek. Kolijk, slapeloosheid en gebrek aan eetlust noodzaakten mij meerdere dagen het bed te houden, en noch mijne, noch de van Mana gezonden geneesmiddelen bragten eenige verbetering in mijnen toe-
{==94==} {>>pagina-aanduiding<<}
stand. Op alle dorpen werd het ruchtbaar, dat ik ziek was. Zoo lag ik dan zonder hoop op mijne legerstede en de gedachte aan den dood, waarover ik mij tot dusver nog niet veel verontrust had, was de eenige welke mij bezig hield. Zeven dagen waren zonder merkbare beterschap verloopen, toen mij op den achtsten eene oude caraïbische vrouw bezocht en naauwkeurig naar alle omstandigheden mijner ziekte vernam. Zij beloofde mij den volgenden morgen eenen drank te zullen brengen, waardoor hoofd en maag weder zouden teregt gebragt worden. De drank, dien zij mij werkelijk bragt, was een afkooksel van eenen bast, die eenen bitteren, specerijachtigen smaak had, en naar simaruba geleek. De Caraïben noemen hem Siluru; de boom groeit in het hoogerop liggende land. Naauwelijks had ik dezen drank, dien zij mij in eene smerige kalebas bragt, ingenomen, of de pijn in 't lijf bedaarde en ik viel in eenen wel vijf uren aanhoudenden, verkwikkenden slaap. Des avonds nuttigde ik met den grootsten eetlust den heerlijken eijerkoek, dien mijn oppasser gereed gemaakt had. Kortom, ik was volkomen hersteld en kreeg binnen weinig dagen mijne krachten terug. Dat ik de oude vrouw mildelijk beloonde, spreekt van zelf; nooit kwam zij mijne deur voorbij, of ik reikte haar eenen lavenden dronk uit de jeneverflesch.
In de eerste dagen van October lieten zich de kommandant en de doctor weder bij mij vinden, ten einde de levensmiddelen, die men elken dag te gemoet zag, in ontvangst te nemen. Wij leefden op de gewone wijze; de kommandant zorgde voor het eten, in welks toebereiding hij een meester was. De doctor en ik deden uitstapjes naar de naburige indiaansche dorpen, of wij gingen op de jagt.
Op zekeren morgen kwamen twee Indianen bij mij en verhaalden, dat eene fraaije papa- of afgodsslang niet ver van den post in eenen awarapalm ineengerold lag en welligt

{==95==} {>>pagina-aanduiding<<}

levendig te vangen zou zijn. Ik spoedde er mij heen en ontdekte het ongemeen fraaije dier, dat gerust in de stekelige bladen lag en met zijnen kop digt tegen den stam leunde. Zij was zoo dik als een man om zijn middel, en hare lengte kon 10-14 voet bedragen. Ik bleef eene poos besluiteloos staan en bekeek de slang, die in vadsige rust ons geheel onverschillig aanzag. Daar ik op de hulp der Indianen niet kon rekenen, moest ik op mijne eigen krachten steunen; doch de wensch om de fraaije slang levendig magtig te worden, zegevierde over de zich bij mij voordoende zwarigheden. Ik haalde nu van den post een nieuw, vrij dik touw, waarvan ik een strik maakte. Uit de pees van eenen indiaanschen boog draaide ik eenen kleineren, en schoof dien zeer behoedzaam over den kop der slang. Om den stam en het lijf bevestigde ik den grooten strik, dien de Indianen, hoewel met grooten tegenzin, vasthielden. Nu trokken wij, en ik pakte dadelijk den kop, terwijl de slang haar ligchaam langzaam uit den strik trok en om mijnen arm wikkelde. Inmiddels liep ik met de slang naar den ongeveer 300 schreden verwijderden post, waar een guide het dier van mijnen arm en hand losmaakte, waarom het zich zoo vast gedraaid had, dat ik groote pijn er aan gevoelde.
Ik wierp haar in eene ledige wijnkist, waar zij eenigen tijd bedwelmd lag. Nu eerst begon zij te sissen en liet zeven uren achtereen een toon hooren, die volmaakt overeenkwam met het gedruisch van den uit eene stoommachine ontwijkenden stoom. Onderwijl liet ik eene meer gepaste kist van cederhout voor haar maken, waarin men door een traliewerk het dier zeer goed kon gadeslaan; deze plaatste ik onder de gaanderij, en gevoelde mij gelukkig zoo goedkoop in het bezit van zulk een schoon dier geraakt te zijn. Hoe zeer ontstelde ik dus, toen men mij den eersten nacht den besten kwam wekken met de tijding, dat de kist open en de slang ontkomen was. Een soldaat, die mij buiten twijfel

{==96==} {>>pagina-aanduiding<<}

dit geluk benijdde, had haar geopend. Groot was mijne spijt daarover; maar ondanks al ons zoeken met licht en lantarens in de savanne en langs het strand, vonden wij haar niet. Ook toen de dag aanbrak en kisten en vaten konden verplaatst worden, vond men niet het minste spoor, totdat men haar toevallig in den nok van het huis ontdekte, waar zij ineengerold gerust in de palmbladen lag.
Kort daarop deed ik eene reis naar Mana, waar ik tegen meel voor den kommandant zeep en wijn inruilde. Deze was de laatste, want den 29. October kwam de schoener met de levensmiddelen, en aan boord bevond zich mede een korporaal om mij af te lossen. Men had mij tot fourier benoemd, en ik moest derhalve naar het garnizoen terug.
Moeijelijker dan van mijnen kommandant, die mij herhaaldelijk verzekerde, dat hij groot leedwezen gevoelde over mijn vertrek, viel mij het afscheid van mijne Indianen. De meesten hunner waren aan den oever verzameld, en van de vrouwen kreeg ik nog eene menigte waterkruiken ten geschenke.
Beladen met mijne goederen, waaronder eene slang, een kwatta en een eekhorentje, ging ik aan boord van den schoener, en verliet de mij zoo dierbaar geworden Marowyne. Ik had bepaald het voornemen opgevat, om mij na afloop van mijnen diensttijd, aan hare oevers te vestigen, ten einde in bekoorlijke afzondering geheel onafhankelijk in de vrije natuur te kunnen leven.
Tegenwoordig, nu ik deze bladen herlees en menige waarheid behelzende aanmerking uitschrapte, omdat zij aanstoot zou hebben kunnen geven, heb ik mijnen wensch bereikt, maar na hoe vele moeiten en gevaren, ontberingen en wederwaardigheden!




{==97==} {>>pagina-aanduiding<<}

Zevende hoofdstuk.

Aankomst te Paramaribo. De tooneelgezelschappen ‘Thalia’ en ‘Polyhymnia.’ Voorstelling door het laatstgenoemde. Huldiging des konings. Krijgsmans-aanspraak. Verlof voor drie weken. Vertrek naar de Boven-Suriname. Verblijf in de Jodensavanne. Bezigheden. Uitstap naar Mauritsburg. Spinnenvangst. De plantagiën. Jacobs Worsteling en Berg-en-Daal. De blaauwe berg. Vaart naar Victoria. De saramneën. Boschnegers-dorp Tja-tja. Boschnegers-dans. Vertrek. De plantagie Moria. De Boschnegers: hun oorsprong; vrede en verdrag met de regering; verdeeling in drie stammen; het groot-opperhoofd; hunne levenswijze en godsdienst; bijgeloof; ziekten; straf der giftmengers; handel met de blanken en met huns gelijken. Einde van mijnen diensttijd en vertrek naar Europa. Overvaart. Aankomst in Nederland.

Na eene reis van 24 uren landden wij den 1 November te Paramaribo aan. Aanvankelijk viel het mij moeijelijk mij weder aan de geregelde dienst te gewennen. Aan mijnen vroegeren kommandant, die kapitein mijner kompagnie en mij steeds zeer genegen was, had ik ook deze bevordering te danken. Mijne finantiën en mijne huishouding bevonden zich in goeden staat, en mijn toestand en voor-uitzigten waren zeer voordeelig. Niettemin gevoelde ik in de stad steeds het gebrek aan eenen vriend, die deel nam aan mijne genoegens en genietingen, en die niet eerst door de jeneverflesch tot vrolijkheid en tot praten moest opgewekt worden. Op den post had de vrije natuur

{==98==} {>>pagina-aanduiding<<}

mij daarvoor schadeloos gesteld, doch thans werd bij mij de wensch om mijne vrienden en familie in Europa weder te zien, steeds levendiger. Doch er moest nog een geheel, een lang jaar verloopen, en daarom was de 9. van elke maand een kleine feestdag voor mij, daar alsdan het aantal mijner dienstmaanden telkens eene minder werd.
Tijdens mijn verblijf aan de Marowyne werd in de stad een nette schouwburg, Thalia geheeten, opgerigt, waar eenmaal 's maands het kunstminnend publiek van Paramaribo bijeen kwam. De tooneelspelers zijn liefhebbers, aanzienlijke burgers en blanken. Meestentijds worden er oude blij- of tooneelspelen van Kotzebue gegeven. Niet het spel, dat middelmatig is, of door het meerendeel der aanschouwers niet kan beoordeeld worden, noch de decoratiën of de muzijk zouden voor eenen vreemdeling het merkwaardige uitmaken, maar de toeschouwers zelven, en wel voornamelijk het vrouwelijk gedeelte. Men ziet hier alle nuancen uitgedost, van af het donkerste zwart der zwaarlijvige negerdames tot het bleeke der europesche schoonen, alle overeenkomstig of boven haar vermogen, op eene verkwistende wijze met goud en juweelen behangen. Menig eene dezer schoonen lijdt liever gebrek dan deze gelegenheid om zich te vertoonen, te laten voorbijgaan. De prijzen der plaatsen zijn hoog, en het parterre, de minste rang, kost ƒ2,50. - Concerten zijn er zelden. Zij worden insgelijks door liefhebbers gegeven, en onderscheiden instrumenten worden er meesterlijk bespeeld.
De schouwburg Thalia, die in den eersten tijd zeer veel bezocht werd, wekte de eerzucht van eenige ondernemende mulatten op, en deze bragten, onder den naam van Polyhymnia, eene vereeniging tot stand, die tot mededingster van Thalia bestemd was, om bij lage prijzen de talrijke klasse der kleurlingen te vermaken. Men opende het tooneel met een stuk van Ziegler: de vondeling. Eene

{==99==} {>>pagina-aanduiding<<}

zoogenaamde houtloots, zijnde een uit planken opgeslagen, ongeveer 80 voet lang, 12 voet hoog en 25 voet breed gebouw, dat vroeger tot berging van planken en balken gediend had, was voorloopig tot Polyhymnia's tempel ingerigt. Wegens de geringe breedte en hoogte van het lokaal, konden er natuurlijk geene loges en gaanderijen daargesteld worden. Men nam dus zijne toevlugt tot het ophoogen van den vloer, zoodat zij die op den laatsten rang stonden hun hoofd tegen de zoldering stieten. Daarenboven heerschte er eene hitte om te stikken.
Geheel Paramaribo stroomde er heen; de lieden van de kleur om de talenten hunner gelijken te bewonderen, de blanken om hen te bespotten, en ofschoon men de menschen opeen pakte, zooveel slechts doenlijk was, moest men toch nog velen afwijzen. Van eene aan het geheel beantwoordende muzijk kon men gelukkig door het geraas der toeschouwers niets hooren. Na eene voorafspraak, waaraan hetzelfde lot te beurt viel als aan de muzijk, begon het eerste bedrijf. De rol der prima donna werd, bij gebrek aan eene actrice, door eenen ranken jongen mulat vervuld; en elk voor het eerst optredend persoon, vooral de eerwaardige, met eenen sneeuwwitten halskraag voorziene (neger) predikant werd met een luid hoera door het vrolijke publiek begroet. Er kwam geen einde aan het applaudisseren, zoodat zij, die achteraf stonden, weinig of niets van de zamenspraak konden hooren en alleen uit de nadrukkelijke gebaren den zamenhang van het stuk moesten opmaken. Aan het slot vond de zoogenaamde freule hare moeder terug, die gesluijerd door den predikant binnengeleid werd. Toen zij, om hare teruggevonden dochter te omhelzen, haren sluijer terugsloeg, ging er zulk een gejuich op, dat men bevreesd werd, dat het geheele gebouw zou instorten; want de rol der teedere moeder werd vervuld door eenen neger, wiens gelaat en haar een aller-
{==100==} {>>pagina-aanduiding<<}
fraaist gezigt opleverden bij het witte kleed en den met bloemen getooiden hoed. Bij het slot zag en hoorde men niets meer wegens het verschrikkelijke geraas en applaudissement, en men begaf zich huiswaarts zonder eenig berouw te gevoelen over het geld, dat men verkeken had. Eene in de nabijheid van den schouwburg aanwezige restauratie zorgde van haren kant voor goede ververschingen, en menigeen, die op eene bank was in slaap gevallen, bevond zich, toen hij ontwaakte, er onder.
De roem van de Polyhymnia was nu gevestigd, doch de naam dezer zanggodin, te vreemd en moeijelijk voor het spraakorgaan der kleurlingen, werd daarom gemakshalve bij verkorting Poelehembi genoemd, welk woord in 't nederduitsch ‘Trek je hemd uit’ beteekent. Doch reeds na weinige voorstellingen was het nieuwtje er af en - de vereeniging Poelehembi ging uiteen.
In 't begin van het jaar 1841 had de inhuldiging van koning Willem II plaats. Een schoone, heldere dag begunstigde deze plegtigheid. Krachtvol en welluidend was de aanspraak, door den gouverneur-generaal bij die gelegenheid tot de verzamelde troepen gehouden, en zij miste den indruk niet, dien zij op hen maken moest. Aan de meeste gevangenen werd hun nog overige straftijd kwijt gescholden; ook Alexander Bariteaud deelde in deze kwijtschelding, en verliet na zevenjarige gevangenschap Suriname.
Bij deze gelegenheid herinnerde ik mij eene andere krijgsmans-aanspraak, korten tijd na mijne aankomst in Suriname door den oudsten kapitein aan het verzamelde bataillon, en in 't bijzonder aan onderscheidene soldaten gehouden, die wegens veeljarigen diensttijd bronzen of zilveren medailles, met of zonder eene gratificatie in geld, ontvingen; deze moesten nu door den kapitein, aan wien zij door het ministerie van oorlog gezonden waren, voor het front van het bataillon uitgereikt worden. Hij had

{==101==} {>>pagina-aanduiding<<}

het geld en de medailles in zijne broekzakken en liep er meê langs het front, terwijl hij het onderscheidingsteeken aan hem, voor wien het bestemd was met deze woorden overhandigde: Gij krijgt eene bronzen, gij eene zilveren medaille, gij krijgt er 6 gulden bij, gij niets enz. Na alle uitgereikt te hebben, sprak hij de begiftigden aldus aan: Dit geeft uw koning u nu, omdat gij hem getrouw gediend hebt en opdat gij ook verder getrouw moogt dienen: maar wanneer gij ze poetst, d.i. blank schuurt, stop ik je 14 dagen in de kast! Ingerukt, marsch!
Mijn garnizoensleven was natuurlijk veel eentooniger dan dat op den mij zoo dierbaren post, waar ik altijd mijn eigen heer en meester was, terwijl hier zoo menigeen den baas over mij kon spelen. Echter was de dienst gemakkelijk, en ik werd door mijne superieuren steeds met zeer veel welwillendheid behandeld. De zondagen, waarop noch geëxerceerd, noch gewerkt werd, besteedde ik meestentijds tot de jagt op insekten in den omtrek en daardoor kreeg ik eene fraaije verzameling, die ik voornemens was mede naar Europa te nemen.
Ik had nu in den loop van 5 jaren de afgelegenste posten der kolonie bezocht, en reeds sedert lang koesterde ik den wensch om het hoogere land aan de rivier de Suriname en de dorpen der Boschnegers te zien. Mijne betrekking als militair echter, en nog meer de met zoodanige reizen verbonden kosten, stelden, indien ik ze voor eigen rekening zou moeten ondernemen, hiertegen groote hinderpalen in den weg. Hoogst welkom was mij om die reden de uitnoodiging van den heer H., een duitsch geneeskundige te Paramaribo, om hem naar de Boven-Suriname te vergezellen, waar hij planten en zoölogische voorwerpen wilde verzamelen. Gemakkelijk verkreeg ik voor drie weken verlof, en half Augustus vertrokken wij in eene zesriems tentboot derwaarts. De lange, verdrie-
{==102==} {>>pagina-aanduiding<<}
tige stortregens van het natte jaargetijde hadden opgehouden. Het land stond wel is waar nog onder water en de stroom was ten gevolge der groote hoeveelheid van het uit de hoogere streken afkomende water zeer snel, doch eene heldere lucht scheen onze vaart te zullen begunstigen.
Met het vallen van den avond landden wij op eene suiker-plantagie, waarvan de directeur, een vriend van den heer H., alles in 't werk stelde, om zijnen gast goed te onthalen. De tafel was ruim voorzien van inlandsche en europesche vruchten en spijzen, en aan wijn was geenszins gebrek. Zij leverde dus een zeer groot verschil op met de middagtafel der onderofficieren te Paramaribo, waarop, als de kroon der buitenlandsche spijzen, eene schotel met graauwe erwten of zuurkool prijkte, waarvan de inhoud met zuiver pompwater naar beneden gespoeld werd.
's Anderen morgens vroeg vervolgden wij onze reis in eene andere niet overdekte boot, die met levensmiddelen, rum voor de Indianen en negers, kisten tot berging van naturaliën, geweren enz. zoo zeer beladen werd, dat voor ons bijkans geen plaatsje overbleef om ons vrij te kunnen bewegen. Er heerschte eene drukkende hitte, geen blad bewoog zich en zelfs het water der rivier, waarin wij van tijd tot tijd onsgezigt en onze handen wieschen, was laauw en onaangenaam. Nadat ons gezigt en onze handen door de zonnestralen vreeselijk verbrand waren, landden wij op de suiker-plantagie Chatillon, waar men ook geene uitzondering maakte op de bekende gastvrijheid van de bewoners der plantagiën.
Des avonds voeren wij verder. Toen de zon ter kimme daalde en de lucht zachter werd, kwam er een vreeselijk onweder opzetten. De regen viel in stroomen neêr en de hevigste donderslagen volgden elkander spoedig op. Daarbij heerschte er eene egyptische duisternis. Wij bevonden ons juist in een oord, waar weinig planta-
{==103==} {>>pagina-aanduiding<<}
giën liggen en moesten derhalve geduldig het onweder afwachten. Tegen middernacht bereikten wij de Joden-savanne, waar wij in een leêgstaand huis, dat men ter beschikking van den heer H. gesteld had, onze hangmatten ophingen en weldra in de armen van den slaap ons van de vermoeijenissen der reis herstelden.
Naauwelijks was de dag aangebroken, of op de aangrenzende plaats verhief eene negerin een ijsselijk jammer-geschrei, en wel omdat men haar des nachts eene kip ontstolen had; zij verwenschte den dief met alle mogelijke vloeken. Tegelijker tijd met deze uitroepingen, klonken uit het belendend huis ons de weeklagten eener oude jodin in de ooren, die aan kolijk leed, en ter naauwernood hadden wij de vensterluiken onzer kamer geopend, of reeds wilden eene menigte zieken den heer H. bezoeken, die als een bekwaam geneeskundige bekend stond. Deze bezoeken waren des te lastiger, daar de heer H. zich hier alleen met de natuur wenschte bezig te houden en niet naar praktijk verlangde. Wij spoedden ons derhalve, ten einde deze te ontgaan, naar de savannen. De plantengroei bevond er zich juist in zijne grootste pracht, en de savannen, die eenige maanden vroeger zich zoo woest en droog voordeden, prijkten thans met de heerlijkste bloemen en struiken. Een neger droeg het noodige vloeipapier, om er de planten tusschen te leggen, benevens het vlindernet en een geweer. Wij verlieten het gewone pad en dwaalden links en regts tusschen de wilde ananassen door, die in digte groepen onder de lage struiken staan en inzonderheid voor de naakte negers en Indianen geene rozen op hun pad strooijen. Wij bereikten spoedig een indiaansch dorp, dat uit eenige hutten bestond, die door Caraïben bewoond werden. Kleine kinderen, die er liepen spelen, verkondigden huilende onze aankomst, en de weinige Indianen, die te huis waren, deden hoofdzakelijk onderzoek naar onzen voorraad aan

{==104==} {>>pagina-aanduiding<<}

rum. Wij rustten hier eene poos uit en aten cassavebrood met ananas, daar wij door de vriendschappelijke bezoeken der joden gestoord, slechts een matig ontbijt gebruikt hadden. Met planten beladen, keerden wij des avonds naar onze woning terug, vergezeld van eenen jongen Caraïbe, die door het gezigt van den aanzienlijken voorraad rum, waarvan wij zes groote kruiken, elke drie gallons bevattend, in huis hadden staan, zoo zeer voor ons ingenomen werd, dat hij dadelijk aanbood bij ons te blijven, en ons tot op den laatsten droppel rum van zijne vriendschap verzekerde.
Den volgenden dag doorkruisten wij eveneens den omtrek en werden door onzen indiaan op plaatsen geleid, waarheen wij zonder gids niet ligt hadden kunnen geraken. Bovendien schoot hij met stompe pijlen kolibri's en andere kleine vogels, en roeide, wanneer de togt te water vervolgd werd. Een der negers van den Heer H. was een goed jager en voorzag de keuken van wildbraad, daar hij of pakirs, miereneters of papepaaijen en hoenderachtige vogels t' huis bragt, die gegeten, geskeletteerd of opgevuld werden. - Op elk der volgende dagen hadden wij werk genoeg en waren dikwijls tot middernacht bezig met het uitzoeken en droogen van planten.
Op zekeren morgen gingen wij, vergezeld van eenen jongen neger, door de eindelooze savannen, om bij een oud joden-kerkhof te komen, dat boven het dorp aan de rivier lag. De savannen waren met boomachtige struiken bewassen, waaraan blaauwachtig zwarte, zoete bessen groeiden, die men zwartbessen noemt en door de inboorlingen met graagte gegeten worden. Onder deze struiken staan wilden ananassen in zulk eene groote hoeveelheid, dat men zich met de sabel er eenen weg doorheen moet banen. Eene menigte orchideën (standelkruidige), met lange bolvormige wortels en bedekt met welriekende

{==105==} {>>pagina-aanduiding<<}

bloemen, groeijen tusschen de kromme takken en wortelen der struiken. Wij dwaalden drie uren lang door het gloeijende zand, afgemat door de hitte, die door geen togtje getemperd werd en konden het verwenschte kerkhof niet vinden, ofschoon het slechts een goed kwartier uur van het dorp verwijderd was. Met ananassen en de in den grond groeijende langwerpige vruchten eener bromeliacea leschten wij onzen dorst; doch door het wrange sap dezer vruchten geraakte ons tandvleesch aan 't bloeden, en onze tanden werden er zoo stomp van, dat wij den volgenden dag nog moeite hadden om ons eten te kaauwen.
Ten laatste bereikten wij het bosch, dat in diepten en op heuvels den stroom omzoomt en bespeurden, dat wij eenen geheel verkeerden weg ingeslagen hadden. Andermaal liepen wij een goed eind weegs, om eenen uitweg te vinden en den vervelenden terugmarsch door de savannen uit te winnen. Doch er was geen spoor van eenen weg te ontdekken. Ontzaggelijk groote, door ouderdom omvergevallen boomen, op wier half vergane bast eene geheele flora van woekerplanten tierde, en tusschen wier takken eene, vele vademen lange, snijdende grassoort Barbounefi (apenmeter) weelderig groeide, lagen overal rond en wij moesten er of tusschen door kruipen of er over heen klimmen. Het grootste gedeelte der verzamelde planten wierpen wij weder weg, daar ook de negerjongen te zwak was om ze te dragen. Gelukkig bereikten wij den stroom, welks oever uit loodregte rotsen bestond en ontdekten digt bij ons den negerjager, die met de Indianen van de jagt terug kwam. Langs lianen, die van de boomen afhingen, lieten wij ons in de corjaal af, en bereikten nu binnen weinige minuten de begraafplaats. De weg, die van den stroom derwaarts loopt, is door hooge boomen overwelfd, en digt bewassen met mimosa's, die bijkans eene manshoogte bereikt hadden en toen wij er onder

{==106==} {>>pagina-aanduiding<<}

door gingen hunne takken eerbiedig bogen. De plaats zelve ligt op eene kleine hoogte, omringd door cumu-, maripa- en awarapalmen, doch wordt sedert vele jaren niet meer gebruikt, ofschoon het hier zoo bekoorlijk en stil is, dat men niet gemakkelijk een aan zijne bestemming meer beantwoordend plaatsje zou kunnen vinden.
Na een verblijf van zes dagen in de Joden-savanne, ging ik met den negerjongen, naar mijnen vroegeren post Mauritsburg, om op de savannen in den omtrek eene soort van vogelspin te halen, die in den grond haar verblijf houdt en daar, menigvuldig voorkomt.
Ik bezocht mijne oude vrienden, de Arrauwaken, door wie ik, daar zij juist een bijennest gevonden hadden, op honig onthaald werd. De jongen droeg eene met rum gevulde flesch, waarin ik voornemens was de spinnen te bewaren. Naauwelijks kreeg het hoofd des huisgezins Bakrafassi deze in 't oog, of hij verlangde, zoo als te begrijpen is, er van te drinken. Ik gaf hem mijn leedwezen te kennen, dat aan zijn verlangen niet kon voldaan worden, omdat ik deze noodig had tot het dooden der spinnen. Doch dien kostelijken drank tot zulk een profaan oogmerk te laten gebruiken, kon hij niet over zich verkrijgen en was van oordeel, dat ik de spinnen kon laten leven en evenwel in de flesch doen. Toen ik hem echter aan 't verstand bragt, dat zij elkander alsdan, zouden opëten, raadde hij mij, ieder afzonderlijk te bewaren en vervaardigde terstond daartoe uit drooge parasalla- (Helliconia-) bladen kleine, nette doosjes, die met de stekel eener awara-palm moesten gesloten worden. Ik stond hem nu de flesch met de hartversterking af en vervolgens gingen wij te zamen op de spinnenvangst.
Deze dieren houden zich in de savannen en aan slooten op; zij hebben ongeveer een voet diepe, ronde holen, die in eene schuinsche rigting benedenwaarts loopen en tot

{==107==} {>>pagina-aanduiding<<}

aan de opening met een web voorzien zijn, zoodat er noch aarde, noch iets anders kan invallen. In dit hol zit het dier digt aan den ingang en loert op de voorbij trekkende kevers, krekels, kleine hagedissen enz., die het met eenen sprong vangt en in zijn hol sleept. Op den bodem van dit laatste bevindt zich altijd water, waarin misschien de prooi eerst verdronken wordt. De spin zelve heeft, uitgespannen zijnde, nagenoeg 14 duim in omvang, de borstkas is een mansduim dik en het lijf heeft de grootte van een duivenei; de acht pooten en twee sprieten zijn zwart en van overlangsche lichtgele strepen voorzien; de rosse nijpers zijn bijkans ½ duim lang. In April 1841 kreeg ik eene spin van deze soort, die met uitgespannen pooten de grootte van een tafelbord had, en waarvan het achterlijf zoo groot was als een hoenderei. Zij was zeer wild en sprong op mij toe.
Bakrafassi gaf mij zijnen zoon Walekoeleh tot gezelschap naar den Joden-savanne mede, en den volgenden morgen namen wij de terugreis aan.
Na een verblijf van tien dagen verheten wij de Joden-savanne en voeren, vergezeld van den Arrauwak en den Caraïbe, den stroom verder op. De beide Indianen, nagenoeg van dezelfde jaren, doch van verschillende stammen, waren spoedig de beste vrienden en daar zij elkanders taal niet verstonden, voerden zij hunne gesprekken in 't neger-engelsch; beide spraken dit echter even slecht en vermaakten ons daardoor niet weinig.
De plantagiën boven de Joden-savanne zijn klein en van weinig beteekenis; zij leveren geene producten, en alleen timmerhout en planken worden ten verkoop van hier naar de stad gebragt. Wij voeren tot aan de plantagie Jacobs-Worsteling, een eigendom van het gouvernement, van waar men vroeger de tot fundamenten en borstweringen benoodige steenen verkreeg, door de hier

{==108==} {>>pagina-aanduiding<<}

aanwezige rotsblokken te laten springen. Tegenwoordig diende zij tot verblijfplaats aan twee zendelingen der Hernhutters, die van daar de omliggende plantagiën gaan bezoeken, om de slaven te bekeeren. Het huis, omringd van palmen en andere tropische gewassen, lag aan de rivier, en droeg van binnen kenmerken der aan deze secte eigene eenvoudigheid en zindelijkheid. Een met opgaande boomen bewassen eiland en onderscheiden rotsblokken, waartegen het water schuimende aansloeg, voltooiden het landelijk tafereel. Wij werden vriendelijk ontvangen en gastvrij onthaald; den volgenden morgen voeren wij verder. Door den hoogen stand van 't water, oefende de vloed hier volstrekt geenen invloed meer, en hoe hooger wij kwamen, des te moeijelijker werd de vaart tegen den stroom op. De weleer talrijke en goed bebouwde nederzettingen zijn voor het meerendeel vervallen en met bosch bedekt; slechts enkele onaanzienlijke troffen wij in den loop van den dag aan.
Met het verzamelen van planten langs den in bloei staanden zoom van het bosch, hadden wij zoo veel tijd doorgebragt, dat wij ons, toen het reeds nacht begon te worden, nog op vrij grooten afstand van de plantagie Berg-en-Daal bevonden, waar wij voornemens waren te vertoeven. Het was een heerlijke, koele nacht. Wij gingen zoo goed mogelijk in de corjaal liggen, bedekten ons gezigt, om niet aan den maneschijn blootgesteld te zijn en sliepen, tot dat het helsche geblaf der honden op Berg-en-Daal ons wekte. Het was 11 uur en alles sliep reeds op de plantagie. De directeur, een oude mulat, insgelijks door het geraas der honden gewekt, vervoegde zich met gemaakte vriendelijkheid bij ons. In een oogwenk waren onze hangmatten opgehangen en spoedig heerschte er weder de vorige stilte. Ik had reeds veel van deze plantagie hooren verhalen en stond daarom met

{==109==} {>>pagina-aanduiding<<}

het krieken van den dag op; want ik was nieuwsgierig haar te zien. Doch er verliepen nog eenige uren voor en aleer ik dit genoegen mogt smaken; rivier en bergen waren nog in eenen digten nevel gehuld, en het duurde lang eer deze geheel opgetrokken was. Op den linker oever der rivier loopt naar het zuidwesten eene reeks van heuvelen, waarlangs zich de plantagie uitstrekt. In de nabijheid dier heuvelen verheft zich aan de rivier de zoogenaamde blaauwe berg tot een hoogte van ongeveer 200 voet. Aan den voet van dezen berg ligt het fraaije ruime woonhuis in een tuin van welriekende heesters. Tusschen den berg en de rivier bevinden zich verscheidene nevengebouwen. Het negerdorp bestaat uit nette, houten huizen; deze maken verscheidene straten uit en leveren, daar zij door kokosboomen beschaduwd worden, een vrolijk gezigt op. De werkzaamheden der drie honderd hier aanwezige slaven, zijn zeer gering, en zij besteden hunnen overigen vrijen tijd tot het verbouwen van aardvruchten; deze zenden zij met de ponten, die planken naar de stad brengen, derwaarts om ze te laten verkoopen. Zij fokken eene menigte varkens en pluimgedierte, en hierdoor verschaffen zij zich vele gemakken en genoegens, waarvan de slaven op andere plantagiën verstoken zijn.
Op eene kleine hoogte naast het dorp staat eene nette kerk. De zendelingen der Hernhutters hebben nagenoeg alle negers dezer plantagie tot het christendom bekeerd en er wordt dagelijks school en godsdienstoefening gehouden. Deze taak vervult een jonge neger, die door de Hernhutters daartoe is onderwezen geworden. Alle 14 dagen komt een zendeling van Jacobs-Worsteling en dan is er groote biddag. Dat er echter bij dit vele bidden vrij wat minder gewerkt wordt dan op andere plantagiën, is niet te ontkennen; want bidden en evenwel werken, - dit is voor den neger te veel.

{==110==} {>>pagina-aanduiding<<}

Toen de nevel opgetrokken was, beklom ik den blaauwen berg, van welks hoogte en steilte, zoowel als van het heerlijke vergezigt, dat men van daar geniet, ik reeds veel had hooren verhalen. Het houtgewas daarop en langs is geheel uitgeroeid, en op den rooden en ijzerhoudenden grond groeit alleen slecht en snijdend gras, waarboven groote kwartsblokken uitsteken. Zijne hellingen zijn zeer steil en aan den kant der rivier moeijelijk te bestijgen. Een klein huisje staat op den top, van waar men inderdaad een verrassend uitzigt heeft. Zich ontzaggelijk ver uitstrekkende bosschen bedekken naar alle zijden het land en behalve het beneden liggende negerdorp is niet het minste spoor van bebouwing door menschen te ontdekken. Naar het noord-noord-westen en noord-oosten breidt zich een effen bosch, even als een ontzaggelijk groot tapijt in de heerlijkste groene nuancen uit, waardoor de Suriname zich als een breed, zilveren lint heen kronkelt. Naar het zuid-oosten, zuiden en zuid-westen ontwaart men heuvels en bergen, boven welke aan den verren gezigteinder blaauwe gebergten uitsteken. Enkele rookwolken, die men hier en daar uit deze groene massa ziet opstijgen, geven te kennen, dat het land bewoond is. Op den berg bevindt zich de begraafplaats der Hernhutter-negers.
De bosschen zijn hier rijk aan goede houtsoorten, doch het vervoer is wegens het bergachtige terrein uiterst moeijelijk; want het zware timmerhout wordt door ossen vervoerd en de planken moeten dikwijls uren ver gedragen worden. Vóór omstreeks honderd jaren, werd in Holland door aandeelen eene vennootschap tot stand gebragt, met oogmerk om in het bergachtige gedeelte van Suriname delfstoffen te laten opsporen. Men nam met den blaauwen berg eene proef en legde eenen gang aan, waarvan de opening nog tegenwoordig te zien is. Doch de opbrengst was zeer gering en de mijnwerkers werden deels door

{==111==} {>>pagina-aanduiding<<}

ziekten weggesleept, deels door de toen ter tijd oproerige Boschnegers overvallen en vermoord, zoodat de zaak spoedig te niet liep.
Over het algemeen is Berg-en-Daal, en nog meer het hooger liggende Victoria niet gezond en onderscheiden directeuren, surinaamsche creolen, leden gedurig aan tusschenpoozende koortsen. De heer H., die zich altijd met botaniseren onledig hield en hierbij zich te zeer aan de nattigheid blootgesteld had, werd er insgelijks door aangetast en daardoor verhinderd den stroom verder opwaarts te varen. Ik besloot dus mij alleen naar den nog vier uren hooger op liggenden post Victoria, de grens van het bewoonde land, te begeven, en nam, na eenige dagen op Berg-en-Daal vertoefd te hebben, de reis derwaarts aan. Van den bastiaan der plantagie leende ik eene kleine corjaal, die ongeveer 12 voet lang en 2 voet breed was, pakte mijne goederen in den pagaal en verliet, vergezeld van den Arrauwak, des namiddags ten 1 uur Berg-en-Daal. De rivier, die in eene oostelijke rigting eene bogt van wel twee uren lengte vormt, had een zeer snellen stroom, en daarom roeiden wij er dapper op los, om nog vóór den avond Victoria te bereiken. Doch een hevige stortregen verpligtte ons, in 't bosch eene schuilplaats te zoeken, waar wij, door bladen van heliconiën gedekt, wel een uur lang onbewegelijk bleven zitten, totdat de regen ophield. Noch ik, noch de Indiaan hadden ooit deze reis gedaan en uit dien hoofde wisten wij, toen de avond viel en geen sterveling in deze wildernis te zien of te hooren was, geen van beide, hoe ver wij nog moesten varen.
Met zonsondergang bevonden wij ons aan 't einde der bogt en de stroom kwam weder uit het zuiden. Op vele boven elkander gestapelde rotsen bevonden zich boomen, waaraan verscheidene dozijnen zakvormige nesten van den rooden en gelen cassicus hingen. Deze vogels, door ons

{==112==} {>>pagina-aanduiding<<}

in hunne rust gestoord, verhieven een vervaarlijk geschreeuw. De geheele breedte der rivier bedraagt op deze plaats, waar zij door rotsen en een hoogen oever ingesloten is, naauwelijks 20 vadem; daarboven is de strooming zoo hevig, dat het ons bijna onmogelijk was er tegen op te pagaaijen, en wij onze handen vol blaren kregen. Dood moede en hongerig bereikten wij na 10 uren den post. Met groot geweld klopte ik aan de deur der kazerne; want behalve de schildwacht lag alles in diepe rust. Zij, die daardoor wakker werden, begonnen te vloeken, meenende dat het de koeijen der plantagie waren, die hen wel eens in hunnen slaap kwamen storen. Men deed open, en was ten hoogste verwonderd mij te zien; want op dusdanig bezoek was men het minst verdacht Spoedig werd er vuur ontstoken, waarop men koffij kookte, en bananen met spek roostte, zoodat ik en mijn Indiaan weldra niet meer aan de vermoeijende reis dachten. Men hing mijne hangmat op, waarschuwde mij voor de vleermuizen en weldra lagen wij in de armen van den slaap.
Den volgenden morgen kwam insgelijks de kommandant van den post, een sergeant, mij verwelkomen. Vervolgens begaf ik mij met eenige soldaten naar den op ongeveer 200 pas verwijderden houtgrond Victoria, waar ik door den directeur, eenen portugeschen jood, mede vriendschappelijk ontvangen werd. Deze man moet zich, uithoofde van den verren afstand van andere plantagiën, alleen tot den omgang met zijne buren, de soldaten, bepalen, en daar de geheele slavenmagt slechts uit 40 koppen bestaat, en in het drooge saizoen wegens den lagen stand van het water alle gemeenschap met Paramaribo afgebroken is, heeft hij eene noch voordeelige noch aangename betrekking. Hij was overigens een zeer beleefd man, die mij in het vervolg onbaatzuchtig menige dienst bewees. Een oud soldaat, die vroeger met mij op Mau-
{==113==} {>>pagina-aanduiding<<}
ritsburg gelegen had, stelde het zich vooral ten taak om mij feestelijk te onthalen. De directeur werd insgelijks te maaltijd genoodigd, die ten twaalf uur in de kazerne zou gehouden worden.
De post en de plantagie liggen op eene groote savanne, die ten oosten door de rivier begrensd, en aan alle zijden door hooge bosschen omringd is. De grond zoowel als het omliggende land is vol heuvels en vormt bergen en dalen, die met opgaande boomen bedekt zijn. In de bergkloven, waarin het regenwater afloopt, vindt men hier en daar eene menigte boonerts, en de rotsen bevatten, even als op Berg-en-Daal, veel ijzer. De bosschen zijn vooral met tapirs bevolkt, en poweezen, marays en andere hoenderachtige vogels houden er zich in menigte op. Veelvuldig treft men hier den fraaijen zon-vogel (Ardea helios, Linn.), die zich gaarne aan kleine, digt belommerde kreken ophoudt. Het oord is arm aan visch, het plantenrijk daarentegen levert voor den kruidkundige des te rijker stof tot onderzoek op. Vooral zijn de oevers dezer rivier met den copaïva-boom en verschillende soorten van inga's bewassen. In de bosschen vindt men vele palmen, zoo als Murru murru (Astrocaryon murru murru) enz. die in het lage land niet voorkomen; in de bergkloven groeijen de belangrijkste soorten van varens. - Even rijk is hier de omtrek aan insekten, en ik ving vlinders, die ik nimmer op andere plaatsen der kolonie heb gezien.
Eerst ten een uur keerde ik van mijne wandeling terug, en ik bewees aan de mij voorgediende lekkernijen alle eer. Wel is waar, het ontbrak voor een gedeelte aan borden en vorken, doch de hoofdzaak was het eten, en men kan des noods die bijkomende zaken wel missen.
Op den post bevond zich tevens de secretaris (Bijlegger) der Saramacca-Boschnegers, een blanke, die van regeringswege belast is, aan de naar Paramaribo reizende Bosch-
{==114==} {>>pagina-aanduiding<<}
negers passen uit te reiken, schriftelijk hunne verzoeken in te dienen, en de besluiten der regering aan hen wederom mondeling mede te deelen. Daar in 't algemeen zonder zijne toestemming niemand zich verder dan de post mogt begeven, verzocht ik hem de vergunning om de vier uren van Victoria liggende dorpen der Boschnegers aan de Sara-kreek te mogen bezoeken, en verkreeg deze ook zonder moeite.
Den volgenden dag, zijnde een zondag, was ik met mijnen Indiaan reeds 's ocktends ten 6 uur reisvaardig, en met twee negers der plantagie, die goed door mij betaald werden, namen wij de reis aan. De corjaal, die voor twee menschen niet te groot was, moest nu vier personen bergen en was dus tot zinkens toe beladen. Ik zelf zat zonder mij te verroeren en waagde het niet te pagaaijen, daar wij naauwelijks twee vingers breed boord hadden. Alle rotsen en zandbanken stonden onder water en alleen de daarop groeijende struiken staken er boven uit. Bovendien ging er een felle stroom, en de vaart was wegens de vele blinde klippen hoogst gevaarlijk.
Twee Boschnegers, van welke de een kapitein van een dorp was, ontmoetten ons in eene vrij groote corjaal, en daar zij bespeurden, dat de mijne te klein was, bood de kapitein mij zijne grootere aan en beloofde nog dezen avond, wanneer hij zijne zaken op Victoria afgedaan had, naar zijn dorp te zullen terugkeeren en de corjalen uit te wisselen. Ik maakte gebruik van dit vriendelijk aanbod en voer nu op eene gemakkelijker wijze in de grootere corjaal verder.
In het drooge jaargetijde is de rivier op vele plaatsen zoo ondiep, dat men die te naauwernood met kleine corjalen kan bevaren. De geheele breedte is somtijds met groote zandbanken bezet, waartusschen zich alleen kleine kanalen bevinden, waardoor het water met groote

{==115==} {>>pagina-aanduiding<<}

vaart heen stroomt. Op de rotsen groeit meestal eene soort van Goyava (Psidium guajava aromaticum), waarvan de bladen zeer welriekend zijn, en in de rotsspleten houdt zich over dag eene bijzondere soort van nachtzwaluw op, die ik insgelijks dikwijls op de rotsen van Armina gezien heb.
Na onafgebroken zes uren gevaren te hebben, bevonden wij ons tegen den middag in de nabijheid van het eerste dorp Tja tja, dat op eenen heuvel regt tegenover de Sarakreek ligt. Ten teeken dat een blanke bij hen was, deden mijne negers vier schoten, die door de echo in de bergen en rotsen donderend weerkaatste. Ik sprong rasch aan wal en spoedde mij, zonder op mijne negers te wachten, tegen den vrij steilen heuvel op. Boven aan den ingang van het dorp stond, onder den boog van eene zonderling even als een kurketrekker ineengegroeide liane, een ruw gesneden, houten afgodsbeeld, waarvan de oogholten met twee roode boonen gevuld waren.
De kapitein van het dorp, door de schoten van de aankomst eens blanken verwittigd, was juist bezig een hemd aan te trekken; dit nu was toevallig een nieuw, pas uit den winkel ontvangen, waarvan de kraag nog toegeknoopt was. Door den spoed, dien hij maakte, had hij hierop niet gelet, en nog was hij bezig zijn hoofd er door te werken, toen ik reeds voor zijne hut stond. Zeer ontevreden, dat ik hem zoo en négligé zag, en geen tijd gelaten had om zich aan te kleeden, gaf hij mij hierover zijn ongenoegen te kennen, terwijl hij zijn best deed om zijne armen uit de mouwen terug te trekken. Ik verzekerde hem echter, dat ik hem ook zonder hemd voor den kapitein zou herkend hebben, waardoor hij weder gerust gesteld werd. Aan de mannen deelde ik brandewijn uit, doch aan de vrouwen naainaalden, die ik meêgenomen had om vlinders op te steken, en ontving van haar cassavebrood

{==116==} {>>pagina-aanduiding<<}

en eijeren ten geschenke. Het geheele dorp had zich om mij verzameld en drie corjalen met Boschnegers-vrouwen volgden de mijne, toen ik naar de Nara-kreek overstak. Ofschoon men deze kreek verscheiden dagreizen ver kan opvaren, heeft zij toch slechts eene geringe breedte, daarenboven wordt de vaart op sommige plaatsen door zandbanken, rotsen en er over heen gevallen boomen belemmerd.
Op den afstand van een half uur van de rivier ligt het dorp Kreki, waarin het opperhoofd dezer afdeeling der Aucana-negers woont. Alle er op uitloopende paden zijn met fetichen en houten poppen voorzien, en groote stukken van de boven vermelde, zonderling ineengegroeide liane, waarvan men de beide einden in den grond gestoken heeft, vormen bogen, waaronder de zotte figuren geplaatst zijn. Het opperhoofd was een statig neger, die insgelijks zijnen staatsierok, d.i. eenen ouden kamerjapon aangetrokken, en het zilveren halsschild, het teeken zijner waardigheid, omgehangen had. Hij wachtte mij aan den ingang van het dorp op.
Even als op de dorpen der Indianen, staan ook hier de hutten zonder eenige orde of regelmaat door elkander. Meerendeels zijn zij behoorlijk gedekt met de duurzame bladen der Taspalm, en de zijwanden sierlijk gevlochten uit pinabladen. In zindelijkheid overtreffen zij ver de indiaansche. Na afloop van elken maaltijd wordt het huis en de plaats er voor met den bloemtros der pina-palm, die tot bezem dient, geveegd; potten en ander gereedschap worden gewasschen, en de kalebassen met zand geschuurd. Ook hier zijn, zoo als op alle dorpen der Boschnegers, appelsina-, kokos- en koffijboomen geplant, waarvan men de vruchtbaarheid poogt te vermeerderen door er fetichen, zoo als gedroogde hagedissen, kleine houten poppen, bijeengebonden vogelveêren en

{==117==} {>>pagina-aanduiding<<}

soortgelijke voorwerpen, aan te hangen. De koffij, die bij de Boschnegers zonder bijzonder gekweekt te worden groeit, is van eene goede hoedanigheid en strekt ten bewijze, dat de grond in het bovenland zeer geschikt is voor dit voortbrengsel.
Eene oude vrouw met sneeuwwit haar, die hare hut niet kon verlaten, liet mij uitnoodigen haar te bezoeken. Ik vond haar omringd van eene menigte jonge meisjes en van ten minste 20 papegaaijen, die bij mijne komst met een vreesselijk geschreeuw opvlogen, en zich in de nabij zijnde struiken verscholen. Zij gaf mij een mandje met spaansche peper, waarmede ik jaren lang mijne spijzen zou hebben kunnen peperen; ik vergold deze milddadigheid met de laatste naalden, die ik nog had overgehouden.
Na ons hier slechts korten tijd opgehouden te hebben, voeren wij naar het aan de Suriname gelegen dorp Cassaveondro, waarvan het opperhoofd mij zijne corjaal geleend had, en die reeds van Victoria teruggekeerd was. Behalve den indiaan en de beide plantagie-negers voeren nog acht Boschnegers, elk met een geweer en eenen hond, met mij naar het dorp. Hierdoor was ook deze corjaal zoo beladen, dat zij elk oogenblik dreigde te zinken. Onder veel geraas en gelach werd er door allen gepagaaid, doch ik bevond mij op de zeer gezwollen en snel stroomende kreek geenszins op mijn gemak. Het vrolijke volkje kreeg eene zoet-water-schildpad in het oog, en men roeide uit alle magt om dit dier, wien de pirés drie pooten afgebeten hadden, te bereiken. Terwijl zij de schildpad in de boot poogden te trekken, schepte deze water, zoodat zij halverwege volliep, en zeker ware zij gezonken, zoo niet oogenblikkelijk de Boschnegers er uit gesprongen waren. Doch deze wisten zich spoedig te helpen; al zwemmende schepten zij het water met kalebassen er uit, en klommen vervolgens met groote behendigheid de

{==118==} {>>pagina-aanduiding<<}

een na den ander weder in de boot. Dit ongeval, dat ook voor mij van zeer slechte gevolgen had kunnen zijn, maakte niet den minsten indruk op de Boschnegers, die even vrolijk hunne reis vervolgden.
Bij onze aankomst op Cassaveondro stond bijna het geheele dorp tot onze ontvangst aan de landingsplaats geschaard, en men maakte terstond toebereidselen tot eenen dans mij ter eere; deze was voor de beide plantagie-negers van te grooter belang, daar hier eenige corjalen lagen, die pas uit de stad teruggekomen en met dram beladen waren. Alles verzamelde zich in de hut van den kapitein, waar de dans zou plaats hebben, en mannen, vrouwen en kinderen zaten of lagen dooreen, naarmate de spaarzaam verleende ruimte toeliet. Een man en eene vrouw, die door hun gezang, zoowel als door het ratelen met zekere houtachtige vrucht een verschrikkelijk geraas maakten, draaiden onder allerlei, dikwijls vrij onkiesche gebaren, in de rondte. Een uitgeholde, met een vel overspannen boomstam diende tot trommel en was het voornaamste muzijk-instrument. Het geheel verschilde niet van de op nieuwe jaar of bij andere gelegenheden op de plantagiën gebruikelijke dansen, en die mij telkens hoofdpijn en duizeligheid veroorzaakten, wanneer ik ze slechts eenige minuten aanschouwde. De eenigste afwisseling in dit eentoonig vermaak werd door den rum te weeg gebragt, die allen zoo goed smaakte dat weldra het geheele balpersoneel in beschonken toestand verkeerde.
Zoolang het nog dag was, zocht ik in den omtrek naar insekten; met het vallen van den avond keerde ik naar het dorp terug, waar ik, omringd door beschonken negers, twee hoogst vervelende uren doorbragt. Mijn Indiaan was geheel nuchteren gebleven, want hij was niet bekend met de Boschnegers, scheen bevreesd voor hen te zijn en verlangde evenzeer als ik naar den post terug te keeren.

{==119==} {>>pagina-aanduiding<<}

Telkens wanneer eene negerin haren dans geëindigd had, verzocht zij mij om eenig geld, zoodat deze avond mij ruim drie gulden aan fooitjes kostte. Er kwam eindelijk in de danswoede eene pauze en ik gaf mijnen wensch te kennen, om af te varen. Hiertoe gevoelden de plantagie-negers echter weinig lust, en alle Boschnegers bestormden mij met het verzoek, om mijn vertrek tot den volgenden morgen uit te stellen. Men bood mij een huis, hangmat, ja zelfs eene aardige negerin aan en hield mij voor, hoe gevaarlijk het was, in eenen zoo donkeren nacht met dronken negers en in zulk eene kleine corjaal, eene vaart te ondernemen over de tallooze klippen der snel stroomende rivier, die zelfs bij klaar lichten dag niet dan met de grootste behoedzaamheid kon volbragt worden. Niettemin bleef ik bij mijn voornemen, omdat ik den directeur van Victoria beloofd had, den nacht niet te zullen uitblijven. Toen de kapitein van het dorp zag, dat mijn besluit om te vertrekken onherroepelijk genomen was, gaf hij, ten einde zooveel mogelijk ongelukken voor te komen, eene kleine corjaal aan de plantagie-negers, die vloekende en mij naar de maan wenschende afscheid namen van het balpersoneel. Men gaf mij appelsina's, twee schildpadden en cassave ten geschenke, en onder aanhoudend schieten vertrok ik met den Indiaan in mijne, de negers in de andere corjaal. Pijlsnel vloog het ligte vaartuig de rivier af en met klokslag van tienen hadden wij den post bereikt.
Den volgenden morgen verliet ik Victoria en bevond mij in twee uren tijds weder op Berg-en-Daal. De heer H., die altijd nog aan de koorts leed, wachtte op mij, om naar Paramaribo terug te keeren. Wij vertrokken nog des namiddags van denzelfden dag, doch ter naauwernood hadden wij een half uur gevaren, toen de regen, als met emmers uit den hemel gegoten, nederstortte en wij in

{==120==} {>>pagina-aanduiding<<}

een oogenblik tijds tot op het hemd toe nat waren. Twee volle uren hield de regen met hetzelfde geweld aan, en daar in dit, door menschen onbewoonde oord geen onderkomen te vinden was, moesten wij geduldig wachten, totdat het den hemel behaagde zijne sluizen te sluiten. Wij waren beide, daar wij tusschen zooveel bagage als ingemetseld zaten, zoo koud, alsof wij ons op eene reis naar Spitsbergen bevonden.
In zoodanigen toestand is een goede slok rum zeer doelmatig en, hoewel ik dien anders nooit dronk, maakte ik toch in dit geval hierop eene uitzondering. Omdat ook een van onze negers de koorts gekregen had, legden wij, in plaats van tot aan de Joden-savanne door te varen, op den kleinen kostgrond Moria aan, ten einde daar te overnachten en onze goederen te droogen. Doornat, alsof wij pas uit het water kwamen, traden wij het huis binnen en verzochten aan de beide mulatten, die het opzigt over de plaats hadden, om eene kamer voor den nacht. Vriendelijk en gastvrij, zooals deze menschen over het algemeen zijn, stelden zij terstond het geheele huis ter onzer beschikking, doch verontschuldigden zich dat zij ons geenen jenever noch anderen sterken drank konden aanbieden, en eindigden hunne verontschuldiging met de grappige betuiging, dat zij geheel op het drooge zaten. De heer H. was van gevoelen, dat dit juist van pas kwam, want dat wij lang genoeg in het nat gezeten hadden. Er werd nu gekookt en gebraden, en spoedig zaten wij zeer behagelijk om den dampenden schotel. De heer H. had rum en brandewijn in overvloed bij zich; de beide heeren maakten zich dit ten nutte en ledigden wel een dozijn glaasjes met elkander, zoodat men ten laatste zeer goed bespeuren kon, hoe zij in het nat kwamen. Door hun ondragelijk gebabbel, zag zich de Heer H. ten laatste verpligt de flesschen weg te sluiten, en het licht uit te

{==121==} {>>pagina-aanduiding<<}

blazen, zoodat er weldra eene algemeene rust in huis heerschte.
Des middags van den volgenden dag vertrokken wij, nadat alles gedroogd was, naar de Joden-savanne. Hier verlieten ons beide Indianen, die in den korten tijd welken zij bij ons doorbragten, de beste vrienden geworden waren. Walekoeleh, de Arrauwak, keerde naar zijn dorp op de savannen der Casewinika terug. Na rijkelijk geschenken van ons ontvangen te hebben, sloeg hij, beladen met zijne goederen en vergezeld van zijnen vriend, den Caraïbe Kwakoe, die hem tot halverweg brengen wilde, wel te moede den gloeijenden zandweg naar de Casawinika in. Den volgenden avond stonden beide Indianen weder voor onze deur; want Walekoeleh, dien zijn vriend Kwakoe niet slechts den halven weg, maar den geheelen tot in zijn dorp vergezeld had, kon het niet van zich verkrijgen, dezen alleen naar de Joden-savanne te laten terugkeeren en had daarom van zijnen kant zijnen vriend even ver willen vergezellen. Na er drie dagen vertoefd te hebben, verlieten wij de Joden-savanne, en kwamen na eene afwezigheid van drie weken weder te Paramaribo aan.
Voordat ik deze bladen sluit, wil ik nog eenige aanmerkingen en berigten omtrent de Boschnegers mededeelen, die, ofschoon kort en oppervlakkig, nogtans een juist denkbeeld aangaande hunne levenswijze en hunne betrekkingen tot de overige bewoners der kolonie geven kunnen.
Reeds spoedig na de vestiging der volkplanting waren er slaven van de plantagiën ontvlugt en hadden zich tot een grooter of kleiner aantal vereenigende, op verschillende, meestal ontoegankelijke plaatsen, eigen dorpen aangelegd alwaar zij van de opbrengst hunner akkers, van de jagt en vischvangst leefden, of ook wel van den roof op naburige plantagiën, met de negers waarvan zij zeer dik-
{==122==} {>>pagina-aanduiding<<}
wijls in geheime verstandhouding stonden. Dit wegloopen vond veelvuldig plaats bij de pas gekochte negers en nam in verloop van tijd zoo zeer toe, dat de ontvlugten er niet meer mede tevreden waren, in hunne bosschen verscholen te kunnen leven, maar in grooten getale op de plantagiën aanvielen, deze verwoestten, de slaven mede voerden en de blanken op het wreedaardigst vermoordden. Men was derhalve van regeringswege verpligt, kostbare en meestentijds nuttelooze oorlogen, boschpatrouilles genoemd, tegen hen te voeren, die niets anders uitwerkten dan dat men het gespuis de bosschen dieper in jaagde, waaruit zij na korten tijd weder te voorschijn kwamen en op nieuw hun oud roovershandwerk dreven. Men was wel is waar zoo gelukkig, verscheidene hunner dorpen tusschen de Saramacca en de Suriname te ontdekken, die te verbranden en al hunne akkers te verwoesten; doch deze veldtogten kostten, hoe rijk het land ook te dien tijde was, nogtans sommen gelds, die in geene verhouding stonden tot hetgeen men daarvoor verkreeg, zoodat men ten laatste begreep, dat het het voordeeligst zou zijn met dit gespuis vrede te maken, hen voor onafhankelijk te verklaren, en op die wijze de rust der kolonie te verzekeren. Hiertoe betoonden zij zich geneigd en er werd een verdrag gesloten, waarbij het gouvernement hun het binnenste en onbewoonde gedeelte der kolonie afstond, hun ook veroorloofde, in een bepaald aantal Paramaribo te bezoeken, en zich tot het bij tijd en wijle doen van geschenken in kruid, geweren, linnen, sabels, messen enz. bereid verklaarde.
Het gouvernement koos vervolgens uit hun midden een opperhoofd, alsmede verscheidene kapiteins en vestigde onder hen eenen blanke als posthouder, die hun passen naar Paramaribo ter hand stellen, en de bevelen van het gouvernement mondeling kenbaar moest maken, daar zij

{==123==} {>>pagina-aanduiding<<}

natuurlijk niet konden lezen. Van hunnen kant zonden zij daarentegen eenigen uit hun midden naar Paramaribo als gijzelaars voor de instandhouding van den vrede, leverden alle, na het sluiten van het verdrag tot hen overgeloopen slaven uit, en verbonden zich om, ingeval van eenen opstand, de partij der kolonisten te kiezen.
De Boschnegers zijn in drie stammen verdeeld, die niet op eens, maar op verschillende tijden, doch allen in den loop der vorige eeuw den vrede sloten en den naam van bevredigde Boschnegers dragen. Alle bewoners van het binnenland boven de plantagiën, splitsten zich in Aucana-, Saramacca- en Bekou- Moesinga- of Matuari- negers. De stam der Aucaners is de aanzienlijkste van alle. Zij bewonen het land boven de zamenvloeijng der Lava en van de Tapanahoni aan de Boven-Marowyne tusschen den 3o en 4o N. Br. en ongeveer tusschen den 54o tot 55o O.L. van Greenwich. Een gedeelte van dezen stam echter heeft zich langs de Sara-kreek aan de Suriname onder den 5o gevestigd; terwijl een ander gedeelte de landerijen aan de Boven-Cottica en Coermotiba bewoont. De geheele stam zal uit niet veel meer dan 3000 koppen bestaan. Zij zijn in 14 dorpen verdeeld, waarvan elk onder een opperhoofd of kapitein staat, wiens onderscheidingsteeken is een blaauw, met zilveren boorden bezet wambuis, een hoed met zilveren galon en oranje-kokarde, een stok met grooten zilveren knop, eene keten waaraan een zilveren schild hangt, dat met het nederlandsche wapen prijkt. Het opperhoofd over allen noemt men Gramman. Deze is een oude, bij plegtige gelegenheden in eene generaalsuniform gekleede neger, die echter in zijn dorp even naakt loopt en op denzelfden trap van beschaving staat als zijne onderhoorigen.
De Saramacca-negers leven langs de Boven-Suriname verspreid, en zijn in aantal bijna even sterk als

{==124==} {>>pagina-aanduiding<<}

de Aucaners. Zij staan insgelijks onder een opperhoofd en kapiteins, en een gedeelte hunner heeft de christelijke godsdienst aangenomen, waarin zij door twee zendelingen der Hernhutters, die bij hen wonen, onderwezen worden. De kerk, die uit behouwen cederhouten planken gebouwd is, staat in het eerste dorp Jinjeh en wordt vrij geregeld door de bekeerlingen bezocht. Evenwel moet hun dit niet veel moeite veroorzaken; want zeer ijverige Christenen zijn zij juist niet. In het jaar 1850 werd van gouvernementswege eene poging aangewend, om aan de Hernhutter-zendelingen toegang tot de Aucana-Boschnegers te verschaffen, doch hun opperhoofd (gramman) verzette zich met al zijne kapiteins tegen deze nieuwigheid, en de zendelingen moesten onverrigter zake aftrekken.
De derde stam zijn de Matuari- of Bekou-Moesinga-Boschnegers, wier aantal op 600-700 geschat wordt; deze wonen aan de Boven-Saramacca-rivier.
De Boschnegers, meestal geheel zwart van kleur, onderscheiden zich van de plantagie-negers door eenen sterkeren ligchaamsbouw en onbeschofter manieren. In hunne dorpen gaan zij altijd geheel naakt, behalve eenen gordel (camise) om het lijf; in de stad echter kleeden zij zich ook in korte wambuisjes van gekleurd katoen; daarentegen dragen zij zelden broeken en nooit schoenen. Hun haar binden zij gaarne in kleine vlechten, die als horens in de hoogte staan. Om hunne enkels en polsen dragen zij meestal ringen van dik ijzer- of koperdraad en aan de vingers eene menigte gordijnringen. Bovendien zijn bij de meesten de knieën, enkels, armen en hals met fetichen, hier obias genoemd, behangen, die elk eene bijzondere beteekenis hebben, en hen tegen een of ander ongeval moeten beschermen. Deze obias worden uit allerlei voorwerpen vervaardigd, bijv. uit glasparelen, voelsprieten van kevers, tanden van tijgers, veren van papegaaijen, slakken, of bestaan zelfs

{==125==} {>>pagina-aanduiding<<}

uit houten poppen, en hoe wonderlijker zij zamengesteld zijn, des te sterker is hunne werking.
Hoe ruw en onbeschaafd dit volk ook is, kan men echter niet ontkennen, dat de Boschnegers gezond verstand en oordeel bezitten; ijverige pogingen om hen tot eenen hoogeren trap van beschaving te brengen, zouden dus waarschijnlijk wel slagen. Doch hiertoe wordt vereischt een man met taai geduld, groote menschenmin en zelfverloochening, die, krachtdadig door het gouvernement ondersteund, met vurigen ijver hunne heidensche vooroordeelen bestreed, hun zachtere zeden inprentte en, onafhankelijk van eene handeldrijvende congregatie, niet verpligt was, op de stoffelijke voordeelen van deze bedacht te zijn, want hierdoor zon hij in de oogen der aan zijne zorg toevertrouwden voor eigenbelangzoekend kunnen doorgaan. Ter bereiking hiervan zou waarschijnlijk een roomsch-katholiek priester de meest geschikte persoon zijn, een man met de grondbeginselen van eenen Las Casas. Ook zouden de ceremoniën, reliquiën en beelden van heiligen der r.k. kerk bij de Boschnegers gereederen ingang vinden, dan de van allen uitwendigen tooi ontbloote godsdienst der Hernhutters. Deze zouden in hunne oogen eenigermate (men houde mij deze uitdrukking ten goede) met hunne eigene gebruiken overeen komen en meer vertrouwen inboezemen dan het zuiver verstandelijk onderwijs. De Boschnegers hebben geen waar begrip van de godheid, hoewel zij een Opperwezen erkennen, dat zij Gran Grado noemen. Nevens deze godheid bestaan er nog eene menigte andere, zoo als: Ampoekoa, boschgod, Toni, watergod, en geesten of demons: Cromanti, Wintin, Tigri Wintin, Wauwaën enz. Zij houden zich echter niet veel bezig met over de natuur en het bestaan hunner goden na te denken, maar laten dit over aan hunne Loekoemans of zieners, die bij hen in groot aanzien staan

{==126==} {>>pagina-aanduiding<<}

en bij elke gelegenheid geraadpleegd worden. Deze zijn ook de vervaardigers der obias of fetichen, die tegen ziekte, vergif, slangen en dergelijke beschermen, en geluk in den handel en op de jagt aanbrengen moeten. Ook jagthonden krijgen dergelijke obias om hunnen hals en pooten, waardoor zij proefhoudend zijn. Behalve deze talismans, bereiden de loekoemans ook een wit poeder tot hetzelfde doel, dat in insnijdingen in de huid moet ingewreven worden. Zij zijn, zoo als van zelf spreekt, insgelijks doctors, en hunne uit kruiden, wortels en basten bereide artsenijen worden voor de blanken, zeer geheim gehouden. Overigens stellen de Boschnegers groot vertrouwen in de geneesmiddelen der blanken, en zien bij gevaarlijke ziekten niet op tegen de reis naar Paramaribo, waar zij op 's lands kosten verpleegd en genezen worden. Wordt een Boschneger door zijnen loekoeman behandeld, dan moet hij hem vooruit betalen. Hunne ziekten bestaan meestal in syphilitischen huiduitslag, koortsen enz.; ook rigt de melaatschheid belangrijke verwoestingen onder hen aan.
Ofschoon zij vrij en onafhankelijk leven en met geringe moeite in hun levensonderhoud kunnen voorzien, neemt hun aantal, in plaats van te vermeerderen, in tegendeel werkelijk af, hetgeen waarschijnlijk een gevolg is hunner vele uitspattingen.
Bijna elke familie heeft eene plant voor hare woning, die zij vereert, aanbidt en zorgvuldig kweekt om haren groei te bevorderen. In 't algemeen is deze de zijde-wolboom. In elk dorp bevinden zich ook hutten, bestemd tot verblijfplaats hunner goden. Men vindt er afbeeldsels in van slangen, schildpadden, kaaimans en soortgelijke, die op eene ruwe wijze uit eene witte klei (Pimpa) vervaardigd zijn. Groote kaaimans, zoo als die in het binnenland voorkomen, en Papa- of afgodsslangen (Boa canina) worden insgelijks vereerd en nooit gedood. Niemand

{==127==} {>>pagina-aanduiding<<}

onderneemt eene reis, zonder vooraf eenen Kandoe of schildwacht voor zijn huis geplaatst te hebben. Deze kandoe bestaat meestentijds uit den bloemtros eener palmsoort, den horen eener koe, den stekel van eenen roch, een termietennest, of een papegaaijenveêr, kortom wat zij goed vinden; deze voorwerpen, aan eenen stok bevestigd, moeten hun huis, hunnen akker en overig eigendom, ter plaatse waar de kandoe staat, beveiligen. De overigen, die dusdanige kunstmatig vervaardigde schildwacht zien, zullen het nooit wagen, de daardoor hun verboden plaats te betreden, veel minder aldaar te stelen. De meest gevreesde kandoe's zijn eene ijzeren schoffel of spade, waarvan de steel regt overeind in den grond steekt, schaafspanen of krullen van eene doodkist, en de rood geschilderde horen eener koe. De eigenaar van den kandoe hecht, ofschoon hij dien zelf uit de nietigste voorwerpen heeft zamengesteld, geen minder geloof aan diens tooverkracht dan de overigen, en zou, indien iemand den moed had om bij zijnen kandoe nog eene kleinigheid, bijv. doode kevers, schalen van schildpadden of iets dergelijks op te hangen, zeker geenen voet meer op zijnen eigen akker zetten, uit vrees voor den magtigeren.
Van een leven na den dood hebben zij geen begrip; doch zij gelooven aan spoken van menschen en dieren, die men Jorka noemt, en aan welke offers gebragt worden. In het bezit zijnde eener nagenoeg onbeperkte vrijheid en in het genot van alle voortbrengselen, die de vruchtbare bodem van het bovenland bij slechts geringen arbeid oplevert, zou men veronderstellen, dat hun toestand niets te wenschen overlaat; doch haat, nijd, afgunst en wantrouwen heerschen op elk dorp, en vergiftiging en moord behooren geenszins tot de zeldzaamheden. Elk eenigzins ongewoon sterfgeval wordt aan het vergif van eenen vijand toegeschreven, en wee dan

{==128==} {>>pagina-aanduiding<<}

de daarvan verdacht gehoudene persoon. In eene, uit behoorlijk geschaafde pinalatten vervaardigde doodkist, wordt het lijk in eenen snellen draf door 't geheele dorp gedragen en de bewoner van het huis, voor hetwelk de dragers, ten gevolge van den invloed van eenen geest stilhouden, wordt als de dader beschouwd en van den moord beschuldigd. Dusdanige wezenlijke of slechts vermoedelijke giftmenger wordt op de vreeselijkste wijze mishandeld, of wel verbrand. De verdacht gehoudene, wiens misdaad niet kan bewezen worden, moet zijne onschuld met eenen vreeselijken eed, Leba, bevestigen, of wordt, indien hij dit weigert, door de oudsten van zijn dorp op eene plank gebonden, naar het bosch gebragt en zijne voeten tegen een vuur gehouden, waarvan de hitte hem spoedig tot bekentenis brengt of hem voor altijd kreupel maakt. Is de misdaad bewezen, zoo wordt hij levend van onderen op verbrand of, wanneer men genadig met hem wil handelen, met een bijl of een knods (apatoe) zijne hersenpan verbrijzeld. - Van af den dag dat iemand van giftmenging (Wisi) beschuldigd wordt, tot aan dien der teregtstelling, waarop het niet aan dram mag ontbreken, blijft de beschuldigde in zijn dorp op vrije voeten en, ingeval hij devlugt nam, zou zijne familie voor hem moeten boeten. Openlijke strijd wordt nooit gestraft, zelfs niet indien er een op de plaats dood blijft.
Hunne huwelijken hebben zonder eenige plegtigheden plaats. Zijn de ouders en het meisje er mede tevreden, dan is de zaak geklonken en de jonge vrouw begeeft zich naar haren man. De meisjes zijn reeds op haar dertiende jaar trouwlustig en hangen alsdan een lap katoen om, dien men kwejo noemt; vóór dien tijd loopen zij naakt. Veelwijverij is gebruikelijk; de meesten hebben verscheidene vrouwen, doch zijn er somtijds niet meê tevreden en verleiden de vrouwen van anderen, waaruit ontzettende twisten en veten ontstaan.

{==129==} {>>pagina-aanduiding<<}

De vrouwen nemen alleen de huishouding waar, beplanten de akkers en houden die schoon. Op haar huishouden zijn zij zeer zindelijk, wasschen en poetsen den ganschen dag en zijn derhalve op dit punt juist het tegenovergestelde van de indiaansche vrouwen. In zekere omstandigheden mogen zij niet tot de woning van den man naderen, maar moeten hare huizen verlaten en bijzondere hutten betrekken, waarvan er in elk dorp eene of meerdere bestaan. Een bijzondere weg loopt van die hutten, welke men kaaihuizen noemt, naar de rivier, alleen om de ontmoeting met mannen te voorkomen waardoor de kracht der obia's zoude verminderen.
Hunne huishouding van staat is zeer eenvoudig; wetten en advokaten zijn hun geheel vreemd. Over elke kleinigheid, die zij niet begrijpen, over elke nieuwe gebeurtenis in de bewoonde kolonie worden zoogenaamde Palavers of Groettoes gehouden, tot welk einde zich de oudsten en kapiteins bij het opperhoofd verzamelen, waar men om het hardst twist en schreeuwt, zoodat bij slot van rekening ieder zoo wijs naar huis gaat als hij gekomen is.
In hunnen omgang zijn zij over en weêr zeer wellevend, en noemen elkander mijnheer en mevrouw; in 't algemeen apen zij in alles de blanken na. Onder elkander zijn zij zeer gastvrij en gaat iemand naar een ander dorp, zoo vindt hij overal vrije kost en inwoning; nogtans bestelen zij elkander bij elke gelegenheid, en zijn even wantrouwend ten opzigte van elkander als ten aanzien der blanken.
Ofschoon traagheid een hoofdtrek van hun karakter is, waarin zij met de Indianen vrij wel overeenkomen, hebben zij toch veel meer behoeften dan deze, en zijn derhalve verpligt om, willen zij hierin voorzien, voorwerpen te planten of te zoeken, die zij bij de blanken kunnen verruilen. Deze handelsartikelen bestaan bij hen, die ver in 't binnenland wonen en op hunne reizen vele watervallen moeten passeren, meestal in tonkaboonen, zijnde de

{==130==} {>>pagina-aanduiding<<}

vrucht der Dipterix odorata, rijst, schildpadden of jagthonden. Deze laatste ruilen zij van de Taroema- of Barokotto-Indianen, die tusschen den 56o en 57o lengtegraad, in de nabijheid van den equator wonen. Deze jagthonden zijn van middelbare grootte, kortharig, meestal zwart- of roodbont; zij hebben eenen langen staart, en staande ooren; zij zijn op verschillende soorten van wild, zoo als tapirs pingo's, pakirs en paka's afgerigt en worden zeer duur betaald. Zij zijn valsch en liefhebbers van bijten, aan vele ziekten onderhevig en leven in het lage land niet lang. Het voornaamste middel van bestaan der Boschnegers evenwel is de handel in hout. Zij vellen en behakken timmerhout in de bosschen beneden de watervallen, en brengen dit in zoogenaamde Kokrokos ten verkoop naar de stad of naar de plantagiën. Daar de meeste houtsoorten zwaarder zijn dan het water en er dus in zinken, worden de balken door middel van lianen aan twee over de corjaal liggende dwarshouten bevestigd; op deze wijze wordt een vlot daargesteld, waarvan de corjaal het gewigtsverschil draagt. Doordien zij in het behakken van het hout zeer ervaren en handig zijn, het hout niets kost en zij bovendien geene belasting aan het land betalen, kan men het van hen veel goedkooper verkrijgen, dan de houtplantagiën het kunnen leveren. Bij gevolg zijn zij voor deze gevaarlijke concurrenten. Op de plantagiën leveren zij hun hout tegen dram, melasse, suiker en bananen, en de hoeveelheid dezer producten, die zij jaarlijks uitvoeren, is zeer aanzienlijk.
Aan de Cottica houden zich reeds sedert vele jaren ongeveer 700 Aucana-Boschnegers alleen met dien houthandel bezig. Zij bouwen geene veldvruchten, omdat zij een gedeelte van hun hout op de plantagiën tegen bananen verruilen, derhalve ten koste van deze leven, en wanneer misgewas of duurte plaats vindt, een zeer gevoelig bezwaar voor de kolonie zijn. De Boschnegers, die den

{==131==} {>>pagina-aanduiding<<}

landbouw als een vernederend bedrijf beschouwen en dien slechts dan uitoefenen, wanneer hun geen ander middel om in hun onderhoud te voorzien overig blijft, kunnen op één dag door het vellen en behakken van het hout zoo veel verdienen, dat zij er op de plantagiën voor 3-4 weken levensmiddelen voor kunnen krijgen. - Een Boschneger velt en behakt zonder moeite dagelijks 30 kubiek voet hout, waardoor hij, tegen 25 cents de kub. voet, ƒ7,50 verdient. Doorgaans echter werken verscheidene te zamen en help en elkander bij het omkantelen der blokken en het slepen naar het water. Van dit zoo gemakkelijk verworven geld leven zij zoo lang werkeloos, totdat nieuw gebrek hen weder tot den arbeid dwingt. Doet zich echter de gelegenheid voor, om, hetzij alleen, hetzij door verstandhouding met de plantagie-negers, bananen of aardvruchten, of in 't algemeen bruikbare voorwerpen te stelen, dan geven zij hieraan de voorkeur boven werken; want de neiging om te stelen is den neger evenzeer aangeboren als den katten het muizen, en noch dankbaarheid en straf, noch de meest toegevende en zachtste behandeling houdt hen daarvan terug.
Wanneer zij hunne benoodigdheden te Paramaribo of op de plantagiën ingeruild hebben, keeren zij zoo langzaam mogelijk naar hunne dorpen terug, waar vervolgens de manieren der blanken en de op reis ondervonden lotgevallen rijkelijk stof tot onderhoud bij hunne avond-vergaderingen opleveren.
Op hunne dorpen hebben zij evenmin als de Indianen gewigt, maten of munten; doch in de kolonie koopt men van hen het hout naar de algemeen in gebruik zijnde rijnlandsche voetmaat. Zij berekenen hunne verkochte waren naar het voor langen tijd hier gebruikelijke surinaamsche kaartengeld, waarvan de gulden 32 cents waard was. Tien zulke guldens, dus ƒ3,20, maakten een biggi

{==132==} {>>pagina-aanduiding<<}

kaarte (groote kaart); 8 cents of een vierde gedeelte van zoodanigen gulden heet schelling. Vooral bij groote rekeningen is het uiterst moeijelijk, hun alles begrijpelijk te maken, en hun wantrouwen is welligt somtijds niet ongegrond.
Hunne tijdsbepaling geschiedt, even als bij de Indianen, naar nachten, d.i. wanneer men bijv. vraagt, hoe ver men van Paramaribo is, krijgt men tot antwoord: men slaapt 8, 12, 14 nachten, voor dat men er aankomt. Eveneens geven zij, wanneer zij op reis gaan, aan de te huis blijvenden een koord met zoo veel knoopen, als zij dagen denken afwezig te blijven. Men maakt elken nacht daarvan een knoop los en wanneer er geen meer overig is, verwacht men den reiziger terug. Daar zij echter gemeenlijk een vrij korten tijd voor hunne afwezendheid berekenen, duren hunne reizen menigmaal langer dan het bepaalde tijdstip hunner terugkomst, en indien de honger of andere omstandigheden hen niet tot de terugreis verpligten, komt het bij hen op eenige weken, of zelfs maanden niet aan.
Een lijk blijft gewoonlijk drie tot zes dagen boven aarde staan, gedurende welken tijd gestadig dram gedronken en geschoten wordt. Somtijds zelfs wordt het lijk eerst dan begraven wanneer het bederf reeds zoo zeer gevorderd is, dat men wegens den ondragelijken reuk het er niet langer bij uithouden kan.

Zoo was dan mijn diensttijd tot op twee maanden na verstreken, en ik had in de verschillende deelen der kolonie en onder verschillende omstandigheden altijd eene goede gezondheid genoten. De koorts, die zoo veelvuldig en onder zoo menigerlei vormen de bewoners van Suriname bezoekt, had ik tot nog toe slechts bij naam gekend en

{==133==} {>>pagina-aanduiding<<}

ik hield het voor weekelijkheid en overdrijving, wanneer mijne kameraden, somtijds door haar aangetast, zich onder wollen dekens en mantels verscholen. Doch naauwelijks was ik eenige dagen van mijne reis teruggekeerd, of de booze gast pakte mij met al zijne magt aan, en geen der veelvuldig aangewende middelen vermogt hem geheel te verdrijven. Toen omstreeks het midden van October de levensmiddelen naar den post Nickeri moesten gebragt worden, verzocht ik om het geleide er van, ten einde op de kleine zeereis en den mij zoo goed bekenden Beschermer door de zeeziekte beter schoon schip te laten maken, dan dit door de pillen en de dranken van het hospitaal geschiedde.
Schijnbaar gezond kwam ik den 9 November te Paramaribo terug, juist op den dag, waarop mijn zesjarige diensttijd verstreken was, en moest dus nu even als Hercules op den kruisweg kiezen, of ik mijne militaire loopbaan vervolgen of in den burgerstand terugkeeren wilde. - Langen tijd was ik besluiteloos; want Suriname was mij dierbaar geworden, en in mijn vaderland bestond voor mij geen vooruitzigt meer. - In de krijgsdienst, die mij niet mishaagde, had ik het uitzigt op bevordering, en in het burgerlijk leven kon ik door het verzamelen van voorwerpen uit de rijken der natuur een ruim bestaan vinden. - Eindelijk besloot ik vooreerst naar Europa terug te keeren en verkreeg, door de gunst van den gouverneur-generaal, een verlof, volgens hetwelk het mij vrijstond in Nederland of op nieuw mij te verbinden of de dienst te verlaten.
In den loop van verscheidene jaren had ik eene fraaije verzameling van vlinders bijeengebragt en gaf deze aan een naar Amsterdam bestemd koopvaardijschip mede, waar ik haar bij mijne komst hoopte te vinden. Den 25 November 1841 verliet ik Paramaribo met Z.M. stoom-
{==134==} {>>pagina-aanduiding<<}
boot Curaçao, die ons aan boord van het transportschip, dat op de Coppename scheepstimmerhout innam, moest overbrengen. Mijne reisgenooten waren twaalf soldaten en een bataillons-kleermaker uit Curaçao, wier diensttijd insgelijks verstreken was. De laatstgenoemde, een bejaard, ziekelijk mannetje, had zijne vrouw en twee volwassen dochters bij zich. Op den dag van ons vertrek regende het aanhoudend, want de kleine regentijd was juist begonnen. - Ik had tot 's nachts laat geschreven, gepakt en de papieren der kompagnie aan mijnen opvolger overgegeven en mij daardoor te zeer vermoeid; het gevolg hiervan was dan ook, dat ik, naauwelijks mij op de stoomboot bevindende, door eene hevige koorts werd aangetast; deze in verband met de zeeziekte, die ook niet uitbleef, en de spijt Suriname te zullen verlaten, verplaatste mij in eenen deerniswaardigen toestand. Men rolde mij in dekens en den geheelen nacht door was ik bij beurten ijskoud of heet. Den 26 kwamen wij aan boord van het transportschip, toevallig dezelfde Prins Willem Frederik Hendrik, waarmede ik vóór zes jaren de reis naar Suriname gedaan had. Den 28 gingen wij onder zeil en de doctor, een voor zijne zieken bezorgd, menschlievend man, die zijnen stand tot eer verstrekte, nam mij onder zijne behandeling. De zeeziekte en de koorts tastten mij de eerste acht dagen geweldig aan, doch weldra herstelde ik in zoo ver, dat ik ten minste de gewone kost, erwten, spek en vleesch, weder smakelijk vond. De kleermaker had met zijne familie eene kleine afzonderlijke hut, en ik leefde met hem in de beste vriendschap. Over dag zat ik te lezen en de avond werd, wanneer de zee niet te onstuimig was, met het lotto- of dominospel doorgebragt. - Het leven aan boord van een oorlogsschip heb ik reeds vroeger beschreven; het eenigste onderscheid bij mijne vorige reis bestond daarin, dat matrozen en soldaten in

{==135==} {>>pagina-aanduiding<<}

de beste verstandhouding leefden en er nooit twist voorviel.
De hitte nam af naarmate wij noordelijker kwamen, en de koude had te meer invloed op ons, dewijl niemand van winterkleederen voorzien was; want het is moeijelijk deze in Suriname te bekomen, daar men ze er niet noodig heeft. Dus liepen wij, de hoogte van Madera bereikt hebbende, reeds van koude rillende en bibberende op het dek rond, en zagen met bekommering het europeesch klimaat te gemoet. Om dezen tijd had de kommandant mij met verschillend schrijfwerk belast, en ik werkte dus den geheelen dag in het longroom (de kerk), totdat de koude mij niet meer veroorloofde in het niet verwarmde vertrek te schrijven en de kommandant mij derhalve in zijne warme kajuit eene plaats aanwees. - Mijne koorts was ook teruggekeerd, en hoewel ik genoeg poeijers slikte, verliet zij mij toch niet.
Onze reis was overigens vrij voorspoedig, want reeds den 2 Januarij bevonden wij ons voor het kanaal. De luchtsgesteldheid was zeer koud, en ofschoon ik aan boord een wollen hemd gekocht had en in twee wollen dekens gerold des nachts in mijne hangmat lag, kon ik van koû toch geen enkelen nacht vóór 12 uur in slaap komen, en lag als een stekelvarken ineengerold, aanhoudend bezig zijnde door wrijven en drukken mijne voeten te verwarmen. Eveneens ging het met de soldaten, die nog minder hadden dan ik, maar gezond waren. Meestentijds bleef men onder het dek, waar tot luchtverversching een linnen zak ons den geheelen dag met zulk eenen kouden wind aanblies, dat wij dien, ondanks het verbod, verscheiden malen van onderen digt bonden.
De wind, die tot aan het kanaal altijd gunstig was geweest, ging plotseling liggen, en door eene volslagene windstilte bleven wij 9 dagen lang aan dezelfde plaats als geboeid.

{==136==} {>>pagina-aanduiding<<}

Eene menigte schepen uit alle oorden der wereld en van allerlei natiën bevonden zich hier vereenigd en wachtten, even als wij, op gunstigen wind. - Met eenen goeden westewind zagen wij den 12 Januarij de engelsche kust en pijlsnel zeilden wij door het kanaal. Den 16 Januarij lieten wij, na eene reis van vijftig dagen, aan 't Nieuwe Diep het anker vallen. Welk woest en treurig voorkomen heeft des winters de hollandsche kust voor hem, die uit de zuidelijke oorden der wereld komt, hoe bevroren zien de inwoners, hoe kaal de boomen er uit!
Naauwelijks bevond zich het schip in den haven, of wij werden door nieuwsgierigen bestormd. Slagters en bakkers kwamen aan boord, om zich in de gunst van den kommandant aan te bevelen; logementhouders overhandigden hunne adreskaartjes; waschvrouwen haalden vuil linnengoed, en joden vroegen of er ook apen en papegaaijen te koop waren.
Ik begaf mij met mijne papieren naar den Helder, om de orders voor de verdere reis af te halen. Wij zouden in kleine dagreizen op wagens naar de plaats onzer bestemming, het vervelende Harderwijk, vervoerd worden, daar de Zuiderzee en het Noordhollandsche kanaal nog digt lagen.
Den 18 Januarij verlieten wij op twee wagens, die met het huisraad der kleermakers-familie bepakt waren, het Nieuwe Diep. Onze kleeding was van dien aard, dat iedereen ons nieuwsgierig aangaapte. Op elke station, waar men van paarden verwisselde of nachtverblijf hield, werden onze wagens door de inwoners omringd en wij als wilde dieren met verbazing bekeken. Bij onze ligte uniform en witte broeken staken onze bleeke gezigten zonderling af; en de vrouwen, gekleed in groot gebloemd sits en met ligte stroohoeden, bibberden van koude onder het gelach en de liefdelooze aanmerkingen der omstanders.

{==137==} {>>pagina-aanduiding<<}

Twee papegaaijen en een indiaansche raaf behoorden insgelijks tot ons gezelschap, en twee potten met rookende turf dienden om onze van koude verstijfde voeten bij beurten te verwarmen. Na zeven zeer kleine dagreizen, gedurende welke wij te Schagen, Alkmaar, Haarlem, Amsterdam, Naarden en Amersfoort overnacht hadden, kwamen wij den 24 Januarij behouden te Harderwijk aan. - De meesten van mijn detachement wendden ziekten voor, om tot aan het voorjaar in 't hospitaal rust te kunnen genieten; doch ofschoon eene geneeskundige behandeling hoogst noodig hebbende, deed ik evenwel dienst, die juist niet zwaar was. Ik verwachtte steeds het schip, waarmede ik mijne verzameling van vlinders en andere insekten verzonden had, om die vervolgens zelf naar Duitschland te kunnen medenemen; doch in plaats daarvan, ontving ik het droevig berigt dat het schip bij Dover gestrand, en dus mijne fraaije verzameling voor mij verloren was. Na rijp beraad had ik besloten, de dienst te verlaten en mijn geluk in Suriname in het burgerlijk leven te beproeven; ziek naar ligchaam en treurende over mijn verlies, zeide ik op 1 Maart 1842 Holland vaarwel, om in de eerste plaats mijne familie in Stuttgart te gaan bezoeken.



1) Matrozenponten of eenvoudig ponten noemt men vierkante, ongeveer 60 voet lange en 15 voet breede, platboomde vaartuigen, met een dak van palmbladen. De voortbrengselen, zoo als: suiker, koffij enz., worden er mede van de plantagiën afgehaald en aan boord der schepen gebragt. De eigenaars dezer ponten zijn meestal in de stad gevestigde joden. De huur van dusdanig vaartuig met vier negers als roeijers bedraagt 10 gulden per dag. Een blanke of vrije kleurling, die zijn levensonderhoud op geene andere wijze meer kan verdienen, heeft er het opzigt over en woont in een klein hokje in het vaartuig. Behalve het karig loon, dat hij van den eigenaar ontvangt, leeft hij hoofdzakelijk van de geschenken, die men hem uit medelijden op de plantagiën geeft en van den sluikhandel, dien hij met de negers drijft.

1) De bijzonderheid, dat eene stad van ten hoogste 16,000 inwoners 8 kerkhoven telt, laat zich daardoor verklaren, dat elke gezindte hare eigene rustplaats heeft. Het Oranje-kerkhof ‘Nieuwe Oranjetuin,’ is alleen voor vermogende Protestanten, een tweede voor minder bemiddelde. De Roomsch-Katholieken hebben er één, de Joden twee, de soldaten, negers en Hernhutters elk één. Deze alle, behalve de beide eerstgenoemde, die zich binnen de stad zelve bevinden, liggen in haren omtrek. Bij de opstanding is dus door deze inrigting aan elken twist om den voorrang den pas afgesneden.

1) Dat men in Suriname zijn huishouden niet naar den stand maar naar het vermogen inrigt, is zeer opmerkelijk; en in dit opzigt is het onderscheid tusschen die plaats en Duitschland zeer groot.

De burger en handwerksman in Europa zal, al bezit hij een aanzienlijk vermogen, zijn huishouden toch altijd burgerlijk inrigten, zoodat het in geene vergelijking komt met dat van een hoog geplaatst ambtenaar, die alleen van zijne bezoldiging moet leven. In Suriname bestaat onder de rijken geen onderscheid. Ik heb te Paramaribo eenen ambachtsman gekend, die bij zijn op handen zijnde vertrek naar Europa voor de veiling van zijnen inboedel eenen inventaris liet opmaken, waarin alleen de opsomming van zijn zilverwerk verscheiden bladzijden vulde.

1) Effect noemt men alles, wat tot eene plantagie behoort, zoo als: de grond, de gebouwen, slaven, opbrengsten enz.

1) Het vergiftige sap van den wortel der bittere cassave (Jatropha Manihot) bezit, wanneer het door koken tot eene siroop verdikt is, de eigenschap van hetgeen er ingelegd wordt, zoo als vleesch en visch, voor bederf te bewaren. Derhalve doet men het overschoot van den maaltijd in eenen aarden pot in dezen siroop, ‘Cassiripo’ genaamd, en kruidt het sterk met spaansche peper (capsicum). Voor elken maaltijd wordt deze peperpot op 't vuur gezet en opgewarmd. Schoon gemaakt of geleêgd wordt hij nooit, en men heeft voorbeelden van dusdanige oude peperpotten, die reeeds tien jaren lang dagelijks op tafel kwamen, en in dien tijd nooit leêg waren geweest.

1) De kostgronden der plantagiën worden meestentijds alleen door eenen ouden neger bewaakt, die aan den ingang eene hut van palmbladen bewoont. Zijn geheele rijkdom bestaat in eenige hoenders. Daar het nu dikwijls gebeurt, dat vreemde negers van de naburige plantagiën des nachts op zijne, hem ter bewaking toevertrouwde akkers bananen en andere aardvruchten stelen, doch hij zelf te oud is om zich daartegen te verzetten, zoo bedient zich menigeen dezer wachters van eene list, waardoor aan de dieven hun lust tot stelen zeer kwalijk bekomt. Hij snijdt uit hard hout 3-4 duim lange pinnen, die zeer puntig zijnde in een plankje worden geslagen, zoodat de punt er ongeveer drie duim uitsteekt. Op een plankje bevinden zich somtijds twintig zulke pinnen. Deze plankjes nu worden overal in het gras of langs de sloten verborgen, waar de dieven voorbijgaan of er inspringen moeten. In dit laatste geval doorboren de pinnen den voet, breken af en veroorzaken, wanneer geene spoedige hulp aangewend wordt, meestentijds het koudvuur. De weggeloopen slaven verbergen deze pinnen overal in den omtrek hunner schuilhoeken, als middel van verdediging tegen de overrompeling der boschpatrouilles.

1) Hoe groot de dieverij der negers is, zal ik alleen door het volgende voorval aantoonen. Eene plantagie in de Matappica-kreek leverde elke week de benoodigde bananen voor den post Gouverneurslust; de hoeveelheid daarvan bedroeg 80 tot 100 bossen, en deze werden in eene kleine pont door drie negers en eenen guide van genoemde plantagie afgehaald. De tijd van het contract was verstreken, en mij werd door den kommandant de last opgedragen, om ergens op eene andere plantagie wederom een nieuw contract te sluiten. Het was in de maand Mei 1838, toen ik van Gouverneurslust naar de Matappica-kreek reisde en op de plantagie Constantia, van waar wij tot dusver onze bananen gekregen hadden, naar eenen anderen leverancier vernam. Juist bevond er zich de directeur eener naburige plantagie; deze toonde zich bereid het accoord met den post aan te gaan. Hij zond ook terstond door zijnen voetebooi last aan den Bastiaan zijner plantagie het noodige aantal bananen te laten afhouwen, dewijl wij die denzelfden avond nog zouden afhalen. Daar ik nu des middags op Constantia bleef, liet ik mijne pont naar die plantagie, Bruinendaal geheeten, vooruit varen, omdat ik tegen den avond zelf te voet met den directeur derwaarts wilde gaan. Bij onze aankomst lag het benoodigd aantal bananen reeds op de landingsplaats gereed, om, wanneer de directeur ze nagezien zou hebben, in mijne pont geladen te worden. Toen ik echter in dit met een Pinadak overdekte vaartuig trad, vond ik reeds meer dan honderd bossen bananen, die de guide, zoo als hij mij openhartig bekende, van de negers der plantagie had ingekocht. Hij smeekte mij om godswil er toch niets van aan den directeur te laten blijken; ik deed zulks dan ook niet, omdat ik vreesde dat anders het gesloten verdrag daardoor mogt verbroken worden. Met deze bananen wordt vervolgens op de hooger op liggende plantagiën wederom handel gedreven en van de slaven der suiker-plantagiën suiker, likker of dram ingeruild, en dit laatste op den post te gelde gemaakt.

1) De voornaamste gemeente der Hernhutters bevindt zich te Paramaribo, waar in het groote bedehuis dezer missionarissen elken dag school gehouden en elken vrijdag gepredikt wordt. Hoewel het hun niet gelukt, alle bijgeloof en alle heidensche begrippen bij hunne gemeente uit te roeijen, moet men toch bekennen, dat zij zich zeer veel moeite geven hare leden, uit het meerendeel der vrije negers en kleurlingen bestaande, orde en huiselijke deugden te leeren en hunne zeden te verbeteren. De neger bezit helaas te geringe geestvermogens en energie, om eene godsdienst te omhelzen, die hij niet begrijpt; indien zij hem niet het voordeel oplevert, dat daardoor zijn werk verligt wordt, zal hij er nooit eenige waarde aan hechten. Hetzelfde flaauwe christendom vindt men ook onder de fransche negers, waar de roomsch-katholieke priesters hen met den grootsten ijver onderwijzen en geene ziekte, hoe afzigtelijk deze ook zijn moge, schuwen, om hen te bezoeken en te onderwijzen; welken dank zij daarvoor inoogsten, zal men in den loop dezer schetsen zien.

Verstand en goede hoedanigheden, zoo als de blanke deze bezit, komen bij den neger bijna nooit voor, en karakters, zoo als dat van den goeden Oom Tom, zijn hersenschimmen. Men beschouwe de negers in de noordelijke Vereenigde Staten, waar zij reeds sedert meerdere generatiën vrij zijn en zich hetzelfde onderwijs kunnen verschaffen, dat de blanke geniet. Verheffen zij zich ooit boven den rang van eenen bediende?

1) Het is niet alleen het gevaar van zijne gezondheid te verliezen en een offer der melaatschheid te worden, maar vooral het slechte karakter der negers zelve, dat hem het meest bedreigt. In October 1851 werd de priester van het gesticht Batavia, een man die op deze zoo afgezonderde plaats hen onvermoeid en ijverig in hun ligchaams- en zielelijden bijstond, door een dezer ellendigen uit wraak vermoord, omdat hij hem, ten einde dronkenschap voor te komen, eene kruik met dram afgenomen had.

1) Paramaribo werd in het midden der vorige eeuw door Engelschen gesticht en bestond, toen de Hollanders de kolonie overnamen, slechts uit weinige huizen. Over den oorsprong van den naam is men het nog niet eens, doch men meent, dat haar deze ter eere van Lord Porham, die onder de regering van Koning Karel I hier bezittingen had, gegeven werd. De Indianen noemen de stad Pramorbo, dat in hunne taal plaats der bloemen zoude beteekenen.

1) Aan de boorden van de Tapanahoni wonen de Aucana-Bosch-negers, over welke ik later zal spreken. Indien men op hunne berigten mag staat maken, kan men deze rivier nog veertien dagreizen ver opvaren, waarna men haar verlaat en over bergen en savannen trekt, welker bodem uit puntige steenen bestaat, weswege zij zich van schoenen, die uit mos gevlochten zijn, voorzien. Na eenen marsch van drie dagen bereiken zij de dorpen der Indianen, van welke zij voor messen, bijlen, glasparelen enz. kunstig gevlochten hangmatten en voortreffelijke jagthonden inruilen, welke laatste zij tegen hooge prijzen op de plantagiën verkoopen. Van Bosch-negers heb ik voorwerpen bekomen, die door deze Indianen vervaardigd waren en over welker smaakvolle en fraaije bewerking ik mij verwonderde. Het waren kroonen en voorschooten, vervaardigd uit de vederen van den toucan, de arras, en cassicus en eenen hier geheel onbekenden gelen papegaai. Hebben de Bosch-negers hunne waren verruild, dan helpen de Indianen hen het gekochte tot aan de Tapanahoni dragen; de Bosch-negers geven hoog op van de krachten dezer Indianen bij het verrigten van dit werk. Zij zouden, aldus betuigen de Bosch-negers, wanneer zij vermoeid zijn, met eene dunne schelp hunne huid opscheuren en de bloedige wond met een wit poeder inwrijven, waardoor hunne krachten dadelijk hersteld worden en zij hunne reis vervolgen. (Iets dergelijks ontmoette Schomburgh op zijne reizen door britsch Guyana.) Deze Indianen, door de Bosch-negers Acouri en Trio genoemd, staan wederom in verbinding met de hooger op wonende Salmoës; deze laatstgenoemde bezoeken de plantagiën der Portugezen aan de Amazonen-rivier. Hoogst waarschijnlijk zijn de Indianen, met welke de Bosch-negers handel drijven, de Taruma of Barokotos, die onder den equator en tusschen den 57o-58o W.L. van Greenwich wonen. Dit is op te maken uit de lengte van den weg; want ofschoon de Bosch-negers zeer langzaam reizen, hetwelk gedeeltelijk aan de watervallen en stroomingen der binnen-wateren te wijten is, zouden zij toch in elke andere rigting binnen korteren tijd eene fransche of portugesche kolonie moeten aantreffen.

1) Vóór verscheidene jaren, ik meen in 1832, toen er tusschen de Opper-Commewyne en den post Armina nog geen communicatie-weg bestond, vertrok geregeld elke maand eene patrouille van den post Prins Willem Frederik naar Oranje, om de papieren, die tot de krijgsdienst betrekking hadden, over te brengen. Deze bestond telkens uit drie soldaten, die de zandbanken langs de kust volgden, tot dat nagenoeg halverweg het modderig strand een begin nam, dat zich tot aan den post Oranje uitstrekt. Aan deze modderbanken gekomen, volgde men eenen weg landwaarts in, om de zandheuvels op te zoeken, die insgelijks tot aan dien post loopen. Men bragt eenen nacht in het bosch door en bereikte daags daaraanvolgende den post. In 't jaar 1832 nu deed een onlangs uit Europa aangekomen korporaal die reis mede en bleef, om aan eene natuurlijke behoefte te voldoen, achter. Toen evenwel na verloop van eene wijl tijds zijne kameraden hem niet zagen volgen, keerden zij terug om hem te zoeken, doch vonden geen spoor meer van hem, en daar hun voorraad van water verbruikt was, konden zij hunne nasporingen niet vervolgen. - Ofschoon men terstond van Oranje soldaten uitzond, om hem op te sporen, was nogtans alle moeite vergeefs, en men veronderstelde, dat hij verdwaald en van dorst omgekomen was. Een jaar na dit voorval, landden eenige Caraïben, van Paramaribo naar de Marowyne terugkeerende, bij stil weder aan 't strand en lieten, onderwijl zij zich met het vangen van krabben bezig hielden, hunne vrouwen in de boot. Plotseling werden deze laatste door weggeloopen slaven overvallen, die haar een tienjarig meisje ontroofden en, voordat de mannen op het hulpgeroep harer vrouwen konden toeschieten, met hunnen buit de vlugt namen. Terstond keerden alle Indianen naar Paramaribo terug en verzochten den Gouverneur, eene militaire patrouille naar die streek te willen uitzenden en boden zich aan deze in het opsporen behulpzaam te zijn. Dadelijk vertrok alsnu eene sterke militaire patrouille met de Indianen, ten einde het geroofde kind op te zoeken en de dorpen der weggeloopen slaven te verwoesten. Men ontdekte dan ook een aanzienlijk dorp en slaagde er in verscheidene negers en negerinnen levend gevangen te nemen. In eene der hutten vond men de uniform van den vermisten korporaal, benevens zijn geweer en een gouden horologie, uit welks kas de negers ringen vervaardigd hadden. Zonder schroom verhaalden de gevangenen, dat zij den ongelukkig verdwaalden in de nabijheid hunner dorpen ontmoet, hem geslagt en opgegeten hadden.

1) De Cordonwegen moesten de kolonie beschermen tegen de overrompelingen der weggeloopen slaven en der Bosch-negers, waardoor de plantagiën gedurig verontrust werden. De regter tak er van liep van de Suriname tot aan de Commewyne, de linker van daar tot aan de zee. De wegen waren ongeveer 80 voet breed en daar, waar zij door bosschen liepen, bevonden zich aan weêrskanten 4 voet diepe en 10 voet breede slooten, waarin het uit de bosschen komende water zich verzamelde, en die eene afvloeijing hadden naar de rivieren of kreken. Van kwartier tot kwartieruurs bevonden zich wachthuizen en piketten, die gedeeltelijk van den hoofdpost uit bezet werden, gedeeltelijk eene vaste bezetting hadden. De wapenkreet doorliep in weinige minuten den cordonweg van het eene einde tot het andere. Het onderhoud der wegen, gebouwen en bezettingen veroorzaakte groote kosten. Sinds den vrede met de Bosch-negers werden er posten ingetrokken en andere geraakten hoe langer zoo meer in verval, tot ten laatste in 't jaar 1844 beide cordonwegen verlaten werden en men er tegenwoordig bijna geen spoor meer van ontdekken kan.

1) Maschoas zijn ongeveer 5 voet lange, uit stelen der palmbladen gemaakte en door lianen verbondene, in eene punt uitloopende korven of liever zakken, waarvan de opening nagenoeg 9 duim in doorsnede heeft. De stelen der palmbladen staan ongeveer ½ duim van elkander, zoodat het water er tusschen door kan loopen. Om ze te gebruiken damt men met palmbladen en stokken een uit het bosch komend water of de afvloeijing van een moeras af, zoodat er geen visch kan doorkomen; in dezen dam worden nu zoo veel togtgaten gemaakt, als men maschoas verkiest te zetten. Deze laatste plaatst men alsdan in de gaten, zoodat de wijde opening er van tegen den stroom van het water in staat. Visschen, kleine waterschildpadden en dergelijke geraken nu in deze korven of fuiken, in welker spits uitloopend uiteinde zij blijven zitten. Elken morgen en avond haalt men ze op, en op deze wijze kan men zich het geheele jaar door van visch voorzien.

1) In Augustus 1842 kreeg ik eene levende slang van deze soort, en bewaarde haar verscheidene weken lang in eene kooi. Zij wilde volstrekt niets vreten en hoe men haar ookplaagde, maakte zij echter nimmer gebruik van hare doodelijke wapenen. Toen ik eene reis moest ondernemen, wilde niemand zich met het bewaren van dit gevaarlijk dier belasten; daarom doodde ik het. Een neger pakte haar bij den kop, waarna ik haar den buik open sneed. Zij wendde alle moeite aan en spande al hare krachten in om zich los te wringen en draaide hare gifttanden heen en weêr; toen zij zich niet meer wist te helpen, ontlastte zij haar gif, dat als een dunne straal uit de gleuven harer tanden op mijne hand liep. Het vergif was helder en kleurloos.

1) Omstreeks het midden van het drooge jaargetijde vlogen er ten minste zes weken lang zulk eene menigte gele dagvlinders langs den ongeveer 80 voet breeden Cordonweg, dat ik er menigmaal bij één slag met het net in de lucht drie ving. De zwerm kwam tegen 10 uur des voormiddags aan en duurde onafgebroken tot 3 uur 's namiddags. Zij vlogen aanhoudend voort zonder te gaan zitten, altijd van het oosten naar het westen, zoowel laag bij den grond als tot eene hoogte van 50 voet. In en boven de bosschen vlogen er slechts weinige. De voornaamste zwerm bleef boven den weg zelven. Van waar zij kwamen en werwaarts zij heen trokken, is mij onbekend; doch de rupsen van zoo vele millioenen moeten geheele bosschen kaal gevreten hebben. Ik heb nog meermalen dergelijke zwermen opgemerkt. Men houdt ze voor een voorteeken van eene langdurige droogte.

1) Drie dagen vóór en drie dagen na nieuwe en volle maan stijgt de vloed aanmerkelijk hooger dan in de tusschentijden, en, terwijl het verschil tusschen hoog en laag water aan de mondingen der rivieren bij de gewone (doode) vloeden 6-7 voet bedraagt, rijst hij bij de eerstgenoemde tot 9 en 10 voet. De vloed loopt dan veel sneller en men verkiest meestal dezen tijd tot het reizen. Ook op de suikerplantagiën, die geene stoomwerktuigen hebben, wordt het riet in dien tijd gemalen. Men opent bij het begin van den vloed de sluis van den molentogt, waardoor het water der rivier in dezen binnenloopt. Heeft het water zijnen hoogsten stand bereikt, dan wordt de sluis gesloten. Wanneer het water in de rivier ongeveer 3 voet gevallen is, opent men eene andere sluis, die van den molentogt in den molen geleidt, waardoor het uitstroomende water een groot scheprad drijft, dat de rollen, die het riet kneuzen, in beweging brengt. De hoogste springvloeden hebben plaats in het begin van April en September, wanneer de zon den parallel waaronder de zeekust ligt (6o N. br.) snijdt. Het water rijst dan nog 2 of 3 voet hooger en zet menigmaal de halve stad Paramaribo onder water en overstroomt slecht ingedijkte plantagiën.

1) De beefal (Gymnotus electricus) komt in het binnenland, waar het rivierwater niet meer door het zeewater troebel gemaakt wordt, menigvuldig voor. Hij bereikt somtijds eene lengte van 7 voet en de dikte van een mansarm. Zijne electrische eigenschap is genoegzaam bekend. De Indianen schieten hem met pijlen en vangen hem dikwijls met stinkhout. Deze aal, die bijna alleen uit eenen staart bestaat, is zeer vet, zijn vleesch los en wordt alleen door de inboorlingen gegeten. Zij worden gemakkelijk tam, en alsdan kan men ze in de hand nemen, zonder dat zij schokken van zich geven.

1) Een gegist bier uit aardvruchten, waarbij men nog het sap van ananassen of van indiaansche pruimen mengt.

2) Pagaaijen noemt men ongeveer 5 voet lange riemen, die de gedaante eener schop hebben en uit zeer hard hout gesneden zijn; men gebruikt ze op smalle kreken of naauwe plaatsen.

1) De Heer James B., eigenaar dezer plantagie, is in Augustus 1841 aldaar overleden. Hij had zijne nalatenschap in vele legaten, voor een gedeelte zelfs onder zijne negers verdeeld. Zijne dochter ontving een aanzienlijk vermogen en kocht korten tijd na den dood haars vaders hare vrijheid. Volgens den uitdrukkelijken wil van den overledene werd er een groot begrafenis-maal aangerigt, waarbij de overledene in zijne doodkist zelf de hoogste plaats innam en waaraan alle aanzienlijke personen van het district deel namen. Na den eten werd het lijk in een vierkant, met allen mogelijken spoed uit gebakken steen boven den vlakken grond opgemetseld graf bijgezet, waar de slaven zijn monument tusschen den molen en het kookhuis bestendig voor oogen hebben.

1) De Kwikwi (Callichtys subulatus), een 6-7 duim lange visch, tot het geslacht der welsen behoorende, is over het gansche lijf met hoornachtige, harde, ringvormige schubben, als met eene soort van pantser, bedekt. Zijn kop is breed, de mond en de oogen zeer klein en onder den mond bevinden zich vier voeldraden, zoo als bij de barbeelen. De kieuwvinnen worden bij hem vervangen door 1 ½ duim lange haken of beenderen, waarmede hij kan knijpen; op den rug heeft hij een dergelijke regt overeind staande. Wanneer hij gevangen is laat hij een klagend geluid hooren, dat door het wrijven dezer haken en zijner schubben of ringen ontstaat. Wanneer de moerassen uitdroogen, verschuilt hij zich zoo diep mogelijk in den vochtigen grond, totdat het regensaizoen begint. Ook verhalen de Indianen, dat hij, wanneer een moeras uitdroogt, verscheiden honderden schreden over het land kruipt, om plaatsen te zoeken waar meer water is, hetgeen ik gaarne wil gelooven.

1) De menigte snippen of strandloopers op de modderbanken langs de zee en in de daaraan grenzende moerassen gaat alle denkbeeld te boven. Met het opkomen van den vloed ziet men wolken dezer vogels, waardoor inderdaad voor korten tijd de lucht verduisterd wordt. Door een enkel schot met fijnen hagel vallen er soms 200-300 stuks! Het talrijkst zijn de kleine: deze zijn niet veel grooter dan eene zwaluw. - Ik ging eens met het vallen van den avond van den post Oranje over eene slechts spaarzaam met lage struiken bezette modderbank om mijne boot, die in eene kleine kreek aan het strand lag, te bereiken. Op deze bank had een zwerm van deze kleine snippen hare nachtrust genomen, en werd door mij daarin gestoord. De geheele zwerm vloog in de grootste wanorde op en fladderde om mij heen. Honderden heb ik er misschien vertrapt en het geklapwiek van zulk eene menigte vogels veroorzaakte eene hitte en beklemdheid, dat ik hartelijk blijde was, toen ik dit snippenleger achter mij had. De Indianen verstaan insgelijks de kunst om de snippen door een zacht fluiten te lokken. - Ik heb nooit kunnen ontdekken, waar deze vogels nestelen; waarschijnlijk wel op de meer zuidelijk liggende eilanden aan den mond der Amazonen-rivier.

1) In het drooge jaargetijde van 1849 waren de muskus-eenden in onze kolonie en in fransch Guyana bijzonder talrijk. Te Paramaribo werden er meer ter markt gebragt, dan sedert menschengeheugen het geval geweest was. Overal in de kolonie heerschte die overvloed. Daarenboven waren de eenden zoo vet en zwaar, dat zij ten naasten bij in gewigt met eene gans gelijk stonden. De Indianen bragten er mij vele, zoowel versch als gerookt. Op Mana lieten de negers allen arbeid rusten en schoten eenden, die men ten laatste niet meer wilde koopen. Evenwel is de muskus-eend bij ons geen trekvogel, en ik weet geene andere reden voor die overgroote menigte te vinden, dan dat misschien in andere streken van Zuid-Amerika buitengewoon langdurige regens of eene aanhoudende droogte deze vogels noodzaakte, elders hun voedsel te gaan zoeken.

1) Onder de menigte van wespen-aardige insekten, die, met betrekking tot soort en getal, in verhouding tot Europa hier zeker als 25 tot 1 voorkomen, is ééne soort vooral lastig en gevaarlijk. Men noemt ze kortaf Marabonzen (de Franschen noemen ze mouche à drague). Zij houden zich voornamelijk in huizen op, die weinig of niet bewoond worden, of in de suikermolens en maken hun nest uit verrot hout, dat zij van de balken afknagen. Dit gelijkt op eene graauwe massa vloeipapier en wordt aan de daksparren of aan de gebindten bevestigd. De cellen zijn beneden geopend, zij hebben van buiten geen beschuttend bekleedsel, zoo als die der wespen, ook geene verdiepingen. De wesp zelve voedt zich met suiker, het sap van bloemen en met vruchten; zij heeft de grootte eener horzel, is donker bruin, vliegt moeijelijk, en verspreidt eenen aangenamen, specerijachtigen reuk. Haar steek veroorzaakt bijkans altijd gevaarlijke ontstekingen en koorts. Waar deze insekten zich genesteld hebben, zijn zij even moeijelijk te verdrijven als de door hunnen walgelijken reuk en morsigheid lastige vledermuizen.

1) De lokust-boom (Hymenaea courbaril) groeit meestal op zandplaten en bereikt eenen diameter van somtijds 6 voet. Het roode, zware hout er van laat zich heerlijk polijsten en wordt tot het vervaardigen van meubels en van werktuigen gebruikt. Bij oude boomen vindt men aan den stam en aan de wortels in groote klompen het copal-gom, dat in vernissen gebezigd wordt. De vrucht is eene soms 6 duim lange en 2 duim breede, donker bruine peul; deze is met een droog, geel meel van eenen zoeten smaak gevuld, en hierin bevinden zich de harde bruine boonen. Het heeft den smaak van St. Jans-brood (de vrucht van den Karobenboom).

1) De awara-palm (Astrocaryon vulgare) groeit altijd op eenen zandgrond en verschaft aan den indiaan menig voorwerp in zijn huishouden. De boom bereikt somtijds eene hoogte van 30 voet, is geheel en al met 4 duim lange, zeer scherpe, zwarte stekels bezet, en de kroon verdeelt zich in 12-15 ongeveer 25 voet lange, gevinde bladen. Aan de bladstelen, zoowel als aan de randen der blaadjes, die ongeveer 4 vt. lang en 1 dm. breed zijn, bevinden zich insgelijks menigvuldige stekels, zoodat men, zonder zich te steken, geen deel der plant kan aanraken. De zaaddoos is ongeveer 3 vt. lang en 1 ½ vt. breed, ovaal en donker bruin van kleur. De vrucht ter grootte eener okkernoot, is menierood en bestaat uit een zoet, zeer vet vleesch, waarin de harde, ronde steen besloten is. De vruchttros bevat verscheidene honderden van zoodanige noten, die in de maand Februarij rijp worden. De Indianen stampen in eenen houten mortier het vleesch van de steenen, en persen in eenen madappi de roode olie uit, die zij gebruiken om in hunne haren te smeren. De vruchten worden gaarne door het wild gegeten en de varkens worden er zeer vet van. Van de nog niet geheel ontwikkelde bladen vervaardigen de Indianen waaijers, enz.

1) Deze raspen, simari's, worden vervaardigd door de Makusi-Indianen aan den Boven-Rupumuni, in britsch Guyana en door de Caraïben, die dikwerf daar heen reizen, bij ruiling verkregen.

2) Madappi's zijn 4 voet lange, 4 duim in doorsnede houdende, cilindervormige, veerkrachtige zakken, die van den bast eener marantiacea gevlochten worden. Zij hebben van boven eene opening, waarin men het natte cassavemeel schudt, waarna men den zak aan eenen lus ophangt. Van onderen is hij digt gebonden en door eene aldaar aanwezige lus steekt men eenen stok, waarop zich de vrouwen plaatsen. Door deze zwaarte vernaauwt zich de zak en het vocht loopt er uit.

